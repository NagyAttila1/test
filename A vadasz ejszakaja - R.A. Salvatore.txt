R. A. Salvatore – A vadász éjszakája (Vándorok könyve I.)

(R. A. Salvatore: Night of the Hunter)
     
     
     
     
     
    ELÕSZÓ
     
     Rengeteg vér.
     Mindent beborít.
     Nem tudott szabadulni tõle, bárhová vitte is az útja. Bemocskolta különleges, ezüstös árnyalatú bõrét, amely kevert származásáról, elf és drow örökségérõl árulkodott. Még az álmaiban is kísértette, nem múlt el éjszaka, hogy ne látta volna. Véres lábnyomokat hagyott a friss, fehér hóban. Ott csillogott borotvaéles kardjának élén – igen, a fegyver mindig a vérre emlékeztette.
     Khazid’hea, az érzõ penge fényes éle állandóan a vér vörös színét verte vissza.
     Ezerszer döfte bele ezt a kardot a fivére szívébe. Álmában hallotta fájdalmas sikoltozását, ébredéskor ezek a hangok töltötték ki a gondolatait. Khazid’hea mohó élvezettel hallgatta e kellemes muzsikát.
     A fivére, Teirflin akarta leszúrni õt álmában, méghozzá ezzel a karddal, az õ kardjával. De gyorsabb volt nála.
     És jobb harcos.
     Sokkal értékesebbnek bizonyult nála.
     Könnyedén hatolt be a penge a mellkasába, átszúrta a bõrt, szétszaggatta az izmokat, sõt még a csontokat is kettéhasította. Utat talált magának a dobogó szívhez, élvezettel fúrt bele mély lyukat, hogy szabadon folyhasson belõle az édes, éltetõ, vörös színû nedû.
     Doum’wielle nem tudta lemosni a vért a kezérõl, de ott abban a pillanatban, amikor rabul ejtette a kard, és apja lágy, suttogó szavait hallotta a fülében, nem is akarta lemosni azt a vért az ujjairól.
     Teirflin halálsikolya talán valóban kellemes muzsikaszó volt.
     
     -------------------------------------------------
     
     Kettõ, mutatta a drow feltartott ujjaival, majd átváltott furfangos fajtájának kifinomult, néma jelbeszédére. Lopakodjatok – közölte.
     A nemes Tsabrak Xorlarrin, Menzoberranzan harmadik házának varázslója alaposan megfontolta következõ lépését. Rosszul érezte magát, nem szeretett ilyen messzire elkóborolni Menzoberranzantól, sem Q’Xorlarrintól, az új drow várostól, amelyet a családja alapított a törpék õsi otthonában, Gauntlgrym mély bányáiban. Sejtette, hogy Zeerith nagyasszony miért éppen õt küldte ki erre a távoli felderítõ útra: el akarta távolítani a fia, Ravel közelébõl, aki a legfõbb és legádázabb vetélytársának számított.
     És ez az ádáz vetélytárs most fölébe kerekedett, ezt el kellett ismernie. Ravelnek sikerült behatolnia a törpék õsi otthonába, majd megszerezni azt, tündérfényként ragyogott, dicsõséget szerzett a Xorlarrin-háznak, amely ismét fényesen tündökölt – ráadásul egy Baenre társaságában tette mindezt, a páratlanul nagyhatalmú klán áldásával. Q’Xorlarrin már nemcsak ködös álom volt csupán, hamarosan megépül és valósággá válik, és Ravel elévülhetetlen szerepet játszott ennek a nagyszerû tettnek az elérésében.
     Kecsesen mozgatta az ujjait a levegõben, lényegre törõ és félreérthetetlen jelentést kért a felderítõktõl. Miután korábban kiküldte õket, visszament arra a helyre, ahol Berellip, Ravel nõvére várakozott. A kísérete körében tartózkodott egy kisméretû, természetes csarnokban, nem messze a föld alatt kanyargó folyótól, amely idáig vezette õket, de azonnal kiszúrta õt. Berellip Xorlarrint könnyû észrevenni, folyton harsány és gõgös, távol tartja magától az alacsonyabb rendû férfiakat, és kizárólag két fiatal, nõi kísérõje szólíthatta meg õt.
     Tsabrak keresztülvágott a kisméretû helyiségen, és elküldte onnan a két kísérõt.
     – Megtaláltad õket? – kérdezte a papnõ.
     A férfi bólintott.
     – Ketten vannak. A mélyebben lévõ járatokban.
     – Orkok?
     A varázsló vállat vont.
     – Még nem tudjuk, csendesebbek, mint az orkok. Talán agyafúrt goblinok.
     – Én orrfacsaró ork bûzt érzek mindenhol – fintorgott Berellip, és undorodva grimaszolt.
     A férfi ismét csak vállat vont. Azért jöttek éppen ide, az Ezüstgyepûk északi nyúlványai alatt futó járatokba, hogy orkokkal találkozzanak, méghozzá jó sokkal. Joggal számíthattak rá, hiszen Sokvesszõs Obould király birodalma terült el a fejük felett.
     – A gúny hírnökének vélem önelégült mosolyod – mordult rá a papnõ, és már nyúlt is kígyófejû korbácsának nyeléért.
     – Bocsáss meg, papnõ – kért elnézést, és alázatosan meghajolt. Mindenki tudta, hogy Berellip különösen nagy erõszeretettel használja félelmetes korbácsát, és élvezettel uszítja rá a férfiakra a kígyófejeket, hogy a húsokat tépjék. – Csak azon morfondíroztam, hogy egy goblin törzs megfelelõ zsákmány lenne-e, amikor visszatérünk O’Xorlarrinba.
     – Te még mindig azt hiszed, azért jöttünk, hogy foglyokat ejtsünk és rabszolgákat gyûjtsünk?
     – Részben – felelte õszintén a varázsló. – De más okai is lehetnek annak, hogy most egy idõre félreállítottak. Azt ugyanakkor nem értem, hogy téged miért küldtek el éppen most, amikor ekkora a felbolydulás és ismét dicsfény övezi a Xorlarrin-házat.
     – Azért, mert Zeerith nagyasszony így határozott – sziszegte a papnõ összeszorított fogai közt.
     Tsabrak ismét bólintott. Csupán ennyit kellett hallania, ennél részletesebb válasz úgysem illette volna meg. A papnõ gondosan ügyelt rá, hogy rejtve maradjanak a gondolatai, ez mindig is jellemzõ volt rá, ezért be kellett érnie ennyivel. Számos alkalommal beszélgettek a küldetésük céljáról és értelmérõl, és a papnõ több alkalommal is megnyílt elõtte, elõfordult, hogy nyíltan bírálta Zeerith nagyasszony döntéseit. Máskor azonban, akár már a következõ napon, hajlamos volt elfelejteni ezeket a beszélgetéseket, konok módon úgy tett, mintha meg sem történtek volna, de ez is hozzátartozott Berellip Xorlarrin személyiségéhez.
     – Nem csupán Zeerith nagyasszonyon múlt, hogy ide küldtek minket, méghozzá egy ilyen összetételû felderítõ csapattal – mondta ki bátran a véleményét a férfi.
     – Ezt nem tudhatod.
     – Kétszáz éve ismerem Gromph Baenre õsmágust, biztos, hogy az õ keze van a dologban.
     Berellip szorosan összeszorította a száját, és úgy felelt. Alig lehetett hallani a hangját.
     – A Baenre család keze mindenhová elér – egyértelmûen Tiago Baenre-re utalt, Ravel hivatalos kísérõjére, akit az elsõ ház rendelt mellé, hogy szemmel tartsa, miközben behatolnak és meghódítják Gauntlgrymet. A küldetés elsõ napjaiban Berellip többször is panaszkodott a piperkõc, fennhéjázó ifjú nemes harcos miatt, egyértelmûen kifejezésre juttatta, hogy mennyire megveti õt.
     A varázslót ez természetesen nem érte meglepetésként. Jól ismerte Tiagót, tudta róla, hogy elõszeretettel lépi át az egyszerû férfiak számára húzott határvonalat, kihasználva a Baenre-ház erejét és tekintélyét. Védettnek, érinthetetlennek érezte magát, amit maradéktalanul ki is használt, Menzoberranzan kisebb házai hosszú feljegyzéseket vezettek viselt dolgairól. Ráadásul a pletykák szerint hamarosan nõül veszi Saribel Xorlarrint, aki nem elég, hogy Berellip húga, minden tekintetben elmaradt tõle, õ mégis õt választotta. Gyorsan nyilvánvalóvá vált, hogy a testvérét sem tartja többre, mint az ifjú Baenre harcost.
     – Ugyan mit akarhat tõlünk az õsmágus idekint? – kérdezte a papnõ önelégült felsõbbrendûsége ellenére is. – Miért bírná rá Zeerith nagyasszonyt, hogy küldje el az egyik magas rangú papnõjét és az egyik varázslóját rabszolgákat befogni?
     – Többrõl van itt szó – vélte a férfi erõs, magabiztos hangon. Következõ szavaival egy korábbi beszélgetésre emlékeztette õt. – A Pókkirálynõ jó szemmel nézi a küldetésünket, korábban legalábbis ezt állítottad.
     Visszafojtott lélegzettel várta, hogy Berellip lesújtson rá a kígyófejû korbáccsal, de örömmel nyugtázta, hogy ez nem következik be, sõt a papnõ elmélyülten bólogatott.
     – Igen, valami nagy dolog van kialakulóban – motyogta. – Zeerith nagyasszony majd tudatja velünk, ha úgy látja, hogy eljött az ideje.
     – Vagy ha az õsmágus gondolja úgy, hogy eljött az ideje – tette hozzá vakmerõen a varázsló, és a papnõ szeme haragosan villant.
     Sosem örült még annyira a felderítõk felbukkanásának, mint abban a pillanatban. Rohanva rontottak be a földalatti csarnokba, megzavarva a beszélgetést.
     – Nem goblinok – jelentette az egyikük izgatottan.
     – Drow-k – mondta a másik.
     – Drow-k? – kapta fel a fejét Berellip, és kérdõn pillantott a varázslóra. Egyikük sem tudott drow településrõl a közelben.
     Talán hamarosan megtudjuk a választ – jelelte a varázsló az unokatestvérének. Gondosan ügyelt rá, hogy a két felderítõ ne láthassa az ujjait, sem a többiek, akik még a közelben tartózkodtak.
     
     -------------------------------------------------
     
     A két könnyed léptû alak egy földalatti hegy sziklaszirtjének peremén ücsörgött, nagyjából félúton a csúcs felé. Víz tört elõ a fejük felett lévõ alagút szájából, és gyûlt össze az alant hullámzó sötét felszínû tóban. A hervatag zuzmók alig bocsátottak ki fényt, a magasban lévõ, veszedelmesen keskeny kiszögellésen alig fértek el egymás mellett, ennek ellenére egyikük sem fészkelõdött, nem zavarta õket a környezetük.
     – Miért kell egyáltalán megmásznunk ezt a sziklát? – kérdezte Doum’wielle, a két elf közül a fiatalabb. Lassú, öreges mozdulatokkal húzta fel a kötelet. Hangosan kellett beszélnie, hogy túlkiabálja a vízesés robajlását és a tóba csapódó víz zúgását. Az idõsebb elf kényelmetlenül vonta össze a szemöldökét, azt kívánta, bárcsak megtanította volna a lányának a drow-k kifinomult és felettébb hasznos jelbeszédét. – Azt hittem, az a cél, hogy leereszkedjünk Mélysötéten keresztül – tette hozzá gúnyos hangon.
     A sötétebb bõrû drow férfi föld alatt növõ gombát tartott a kezében, beleharapott, majd fintorogva fordította félre a fejét.
     – Ezen az útvonalon hagytam el az otthonomat – felelte magától értetõdõen.
     A félig drow, félig holdelf lány enyhén elõredõlt, áthajolva a kiszögellés peremén, lendületesen meglóbálta a kötél kampós végét, és felkészült a dobásra. Váratlanul megakasztotta a mozdulatot, és hitetlenkedõ pillantást vetett az útitársára.
     – Az száz évvel ezelõtt volt. Hogy emlékezhetsz rá, hogy melyik úton haladtál? – kérdezte.
     A férfi ledobta a gomba maradékát a mélybe, majd óvatosan felállt. Fertelmes sebek éktelenkedtek a lábán. Beletörölte a kezét a nadrágjába, majd válaszolt:
     – Tudtam, hogy egyszer visszatérek.
     A félvér lány még egyszer megpörgette a kötelet, és útjára engedte a kampót, a fejük felett tátongó sötét bejárati nyílás irányába.
     – Ezért aztán nem hagytam, hogy elfelejtsem – tette hozzá a férfi, a lány pedig megrángatta a kötél végét, hogy ellenõrizze, rendesen megakadt-e a kampó.
     – Jónak tûnik – vélte, és mászni kezdett.
     Az apja büszkén nézte lentrõl. A csípõjén ringó kardra pillantott, amely egykoron az övé volt: Khazid’hea a Kaszaboló, a nagyhatalmú, érzõ fegyver, amely õrületbe kergeti a gyenge harcosokat, akik nem elég erõsek ahhoz, hogy forgassák. A lánya azonban a vérszomjas penge fölé kerekedett, ami nem kis teljesítmény, ezt saját, kínkeserves tapasztalatából tudta.
     Doum’wielle még félúton sem járt, amikor õ is felugrott az erõs kötélre, melyet elf kezek sodortak, és sebesen mászni kezdett utána, izmos karja gyorsan járt. A lánya felért a járat szájához, felhúzta magát, és begurult a sötétbe. Hasra fordult, és apja felé nyújtotta a karját, aki megfogta, felhúzta magát, és õ is bemászott az alagútba.
     A lány mondott neki valamit, de nem hallotta. Másra figyelt. Csatasorban közeledett az ellenség, elõrenyújtott karral. Nyílpuskát tartottak a kezükben.
     
     -------------------------------------------------
     
     A vízeséssel szemközt lévõ alagút szájában állt, amelyet nemrég hagyott el a különös páros. A sötétbe húzódott, és végignézte, ahogy felmásznak a földalatti tó fölé nyúló meredek sziklafalon. Könnyedén rájuk talált és kivételes varázstudományának hála egészen közelrõl követhette õket. Teli szájjal vigyorgott (noha ezt a láthatatlanság mágikus álcája alatt nem lehetett látni), ugyanis teljesen biztos volt benne, hogy ismeri ezt az önfejû drow-t.
     Mit tesz vajon Berellip, amikor megtudja, hogy ez a férfi nem más, mint Menzoberranzan második házának, a Xorlarrin-ház legnagyobb vetélytársának egykoron kedvelt és kivételezett fia?
     – Csak körültekintõen, boszorkány – suttogta, de a hangját elnyomta a zuhatag dübörgése. Rövid figyelmeztetõ üzenetet küldhetett volna Berellip lesben álló csapatának, és már nyitotta is a száját a varázslathoz, de végül meggondolta magát, és csak figyelt tovább.
     Még szélesebben mosolygott, már-már kacagott, amikor nõi sikolyt hallott és fény villant a szemközti járat sötét bejáratában.
     Tsabrak Xorlarrin elõvigyázatosságból a sziklafal lábához ment, kiválasztott két rögzítõ pontot, két álló cseppkövet, és belekezdett a varázslatba.
     
     -------------------------------------------------
     
     A heves szikrázás és sistergés hangja még a vízesés robajlását is túlszárnyalta. Doum’wielle villámló fallal állta el a halálos pontossággal közeledõ nyílpuskalövedékek útját. Megtört a lendületük, és ártalmatlanul hullottak a sötét járat padlójára.
     – Ide mellém! – kiáltotta az apjának, de nem volt rá szükség, mert a veterán harcos már mozgásba is lendült, és odasiklott hozzá, szorosan a falhoz lapulva. Természetesen õ is azonnal felmérte a helyzetet, és esze ágában sem volt úgy harcolni a rájuk törõ ellenséggel, hogy közben ott tátong a szakadék a háta mögött.
     A férfi mindkét kardját elõhúzta, a lány azt az egyet, amely az oldalán ringott.
     Nem tarthatott két fegyvert, mert Khazid’hea nem tûrt meg társat maga mellett, nem osztozott a diadalban, egyedül akarta kiszívni az áldozatok vérét, az utolsó cseppig.
     Három drow férfi úszott be a látóterükbe teljesen váratlanul, a sebesen robogó folyóval a hátuk mögött. Tökéletes összhangban mozogtak: az egyik a talajon kúszott, a másik a levegõben szökellt, a harmadik pedig fürgén cikázott, hogy védhesse a társait. Mind a hárman két-két kardot tartottak a kezükben. A földön kúszó harcos talpra szökkent, keresztbe fektette a pengéit egymáson, és feltolta velük ellenfele fegyvereit a feje fölé.
     A levegõben szökkenõ drow bukfencet vetett, és még le sem ért a földre, de már döfött is. Egyik kardjával a férfit, a másikkal a lányt vette célba. A harmadik, futva rohamozó oldalról érkezett, és rárontott Doum’wielle-re, akinek így egyszerre két kard ellen kellett védekeznie, és kis híján meg is sebezték az arcát.
     – Nem kell a vérontás! – kiáltotta az apja, de nem tudta eldönteni, hogy az ellenségre akart-e ráparancsolni, vagy õt próbálta meg féken tartani. Ha ez utóbbi volt a célja, akkor feleslegesen erõlködött, hiszen a kardja szomjazott a vérre, sõt követelte azt… bárkinek vagy bárminek a vérében szívesen megmártózott. Erõs oldalirányú csapással söpörte félre ellenfele mindkét kardját. Kölcsönösen átpörgették a fegyvereiket a másik pengéje felett, és egyszerre szúrtak.
     Doum’wielle nem tudott hátrálni, a folyosó oldalfala útját állta, de a saját döfése hátrakényszerítette a drow harcost, így a szúrása nem érte el õt. Egy az egy elleni harcban, szemtõl szemben küzdve, Khazid’heával a markában könnyedén gyõzne ellene, bármilyen képzett és tapasztalt harcos is legyen. Efelõl semmi kétsége sem volt.
     De nem csak egy ellenféllel kellett szembenéznie, ahogy az apjának sem. A középsõ harcos egymástól függetlenül forgatta a pengéit, hárított majd támadott, hol jobbra, hol balra szúrt, felváltva foglalva le apa és lánya figyelmét.
     Ne! – visította Khazid’hea a fejében, amikor megérezte, hogy mire készül.
     Az érzõ kard akarata ezúttal azonban nem érvényesülhetett, hiszen a gazdája mozdulatait a kényszer vezette, és nem a szabad választás. Az ifjú, félvér csatamágus egyenesen szúrt a karddal, majd oldalra rántotta a fegyvert, hogy hárítson egy vízszintes csapást a középsõ harcos irányából, végül ismét egyenesen döfött, hátrébb kényszerítve ellenfelét.
     Tökéletesen idõzített. Amikor a férfi hátraszökkent, szabadjára engedte az elõkészített varázslat erejét, és hátrataszította õt. A harcos tehetetlenül csúszott bele a háta mögött sebesen rohanó folyóba. Ordítva átkozódott, hevesen rúgkapált, de elragadta az áramlat, elsodorta a társaitól, és átvetette õt a szikla peremén.
     – Ne! – kiáltotta a lány apja, de egészen más okból, mint az imént Khazid’hea. Az érzõ kard azért ordított, mert a gazdája mágiát használt, õ pedig kizárólag magának akarta a diadalt, vágyott a vér ízére. Az apja azonban azért kiáltott rá, mert úgy vélte, hogy még mindig nem késõ békés úton rendezni a félreértést, még mindig látott reményt a tárgyalásra – minél több idõ telt el, annál nevetségesebbnek találta apja elképzelését. Khazid’hea gúnyolódó méltatlankodása váltotta ki belõle ezt a gondolatot.
     A másik két harcos folytatta a harcot, és már a nyakán is voltak. Azt tervezte, hogy apja irányába tereli a közelebbi drow-t, lehetõleg úgy, hogy összeütközzön a társával, kölcsönösen akadályozva egymás mozgását.
     Ezúttal azonban a férfi bizonyult gyorsabbnak. Miközben Doum’wielle elõreszökkenve döfött, magasra ugrott a levegõben, fel a penge fölé, és megérintette a köpenye nyakkötõjébe tûzött melltût, házának jelvényét. Az ékszerbe zárt mágikus erõ kiszabadult, a férfi pedig fennmaradt a levegõben, sõt szép lassan átszállt a földalatti folyó túloldalára.
     A lány üldözõbe akarta venni, Khazid’hea azonban eltérítette õt, és a harmadik drow harcos irányába húzta, aki ádáz csatát vívott az apjával. A kard megérezte, hogy a férfi sebezhetõvé vált.
     A harcos oldalra fordulva fogadta a lány rohamát, és részben hárította a döfést. De csak részben. Az ördögi Khazid’hea utat talált magának a védelmén, könnyedén szúrta át a remekbeszabott drow láncinget, és mohón harapott bele puha húsába. A drow a kín iszonyatos grimaszával az arcán vetõdött hátra, és repült le a szirtrõl. Egy pillanatig ott lebegett az alagút szájában, majd lezuhant a mélybe.
     Apa és lánya szorosan egymás mellé állt, és úgy néztek farkasszemet a további négy drow harcossal, akik egy vonalban álltak elõttük. Köztük volt az is, aki az imént átlebegett a folyó felett. Mind a négyen nyílpuskát tartottak a kezükben, és egyenesen rájuk szegezték.
     – Most pedig meghalunk – mondta az idõs férfi érzelemmentes hangon. Beletörõdött a sorsukba, nem tehetett ellene semmit.
     – Elég! – mágiával átitatott hang dörrent az ellenséges harcosok vonala mögül, és hangosan visszhangzott a földalatti járatban. Aki Menzoberranzanban nevelkedik, az bárhol, bármikor, bármilyen körülmények között gondolkodás nélkül aláveti magát az efféle parancsnak, hiszen a dörgõ hang egy nõtõl származott.
     A harcosok vonala megnyílt, hogy utat adjanak a selymes anyagú, fekete köpenybe öltözött nõnek. Finom, pók alakú jelek és rajzolatok borították a díszes öltözetet. Doum’wielle nem ismerte a drow kultúrát, nem közöttük nevelkedett, csak az apja történeteire és meséire hagyatkozhatott, de még õ is tisztában volt azoknak a jelképeknek a jelentésével. Ez a drow asszony Lolth istennõ papnõje, méghozzá igen magas rangú, éppen ezért nagyhatalmú.
     Ez abból is azonnal nyilvánvalóvá vált, hogy négyágú korbácsot tartott a kezében, amin az eleven kígyófejek izgatottan tekergõztek a levegõben, csak a parancsra vártak, hogy támadhassanak.
     – Kik vagytok, és mit akartok tõlünk? – kérdezte a lány drow nyelven, amit még az apja tanított meg neki.
     – Ó, igen, mutatkozzunk be – szólalt meg az apja is. – Korábban is elárultam volna a nevem, de a harcosaid azonnal ránk támadtak, levegõvételnyi idõnk sem maradt.
     A kígyófejek hangosan sziszegtek, hûen tükrözve gazdájuk fellobbanó haragját.
     – Hogy merészelsz ilyen arcátlanul szólni egy papnõhöz?! – förmedt rá.
     Doum’wielle döbbenten nézte, ahogy az apja meghunyászkodva tesz egy lépést hátrafelé. Az idõs férfi korábban alábecsülte a rangját, és most, hogy nyilvánvalóvá vált a hatalma, eddigi magabiztossága elillant.
     – Bocsáss meg, kérlek – mondta, és alázatosan meghajolt. – A nevem…
     – Tos’un Armgo, a Barrison Del’Armgo-házból – fejezte be helyette a lánya. – Én pedig Doum’wielle Armgo vagyok, ugyanabból a házból – tett egy lépést elõre, mágikus kardját harcra készen tartotta maga elé. Khazid’hea mindent átharapó éle vörösen, mohón, vérre szomjasan csillogott.
     – Elkísértek minket Menzoberranzanba – közölte a papnõvel és kíséretével. – Ott csatlakozunk a családomhoz.
     Nem tudta eldönteni, hogy az elõtte álló fenséges papnõ lenyûgözve néz vissza rá, vagy csak mulat rajta.
     – Ó, a Barrison Del’Armgo-ház gyermekei, ezen a vidéken nem Menzoberranzan törvényei érvényesek – csitította a lányt szenvtelen hangon.
     Szóval csak mulatott rajtam, döntötte el Doum’wielle, és ez bizony nem sok jót ígért a számukra.
     – Q’Xorlarrin városa azonban szívesen lát titeket – folytatta a papnõ. Tos’un jól hallhatóan sóhajtott, amit a lánya a megkönnyebbülés megnyilvánulásának tudott be. Legalábbis ebben bízott.
     – Q’Xorlarrin? – kérdezte a férfi. – A Xorlarrin-ház várost alapított? – A lányához fordult, és suttogva folytatta: – Drága Doe, úgy tûnik, hogy új életünk még izgalmasabb lesz, mint terveztem és reméltem.
     – Igen, a Xorlarrin-ház várost épített – felelte a papnõ. – Valaha a harmadik ház volt Menzoberranzanban, mára azonban nagyra nõtt. Nagyobbra, mint a második ház, az teljesen bizonyos.
     Doum’wielle észrevette, hogy a mondat végére apja minden reménye szertefoszlott. Beesett az arca.
     – Tos’un Armgo! – férfihang dörrent a hátuk mögött. Apa és lánya egyszerre fordult meg. Drow férfi lebegett a levegõben a földalatti járat szájánál. Doum’wielle keze azonnal lendült, talán hogy mágikus csapást mérjen rá, de az apja megfogta a karját, és leszorította. Kiolvasta a szemébõl, hogy lemondott a harcról, egyértelmûen úgy véli, hogy az ellenség hatalmas túlerõben van.
     – Tsabrak? – kérdezte tétován.
     A lebegõ varázsló nevetve hajolt meg, ami meglehetõsen nevetséges látványt nyújtott ott a levegõben lógva.
     – Barát? – kérdezte Doum’wielle reményteli, suttogó hangon.
     – A drow-knak nincsenek barátaik – súgta vissza a férfi.
     – Nincsenek bizony – bólogatott Tsabrak Xorlarrin. – Én mégis hatalmas szolgálatot tettem nektek, minden bizonnyal megóvtalak az azonnali kivégzéstõl – intett a férfinak és a lányának, hogy lépjenek közelebb. Megkockáztattak néhány óvatos lépést, és lenéztek a mélybe a sziklaszirt peremérõl. A két drow harcos, akiket csata közben letaszítottak, széles mágikus pókhálóba gabalyodva ringatóztak a nedvesen csillogó talaj felett.
     – Az istennõ csak nemrég ajándékozta meg a kuzinomat, Zeerith nagyasszony legidõsebb lányát a korbácsa negyedik kígyófejével a szolgálataiért cserébe, hogy azzal hajtsa végre az ítéleteket Lolth nevében. Úgy vélem, ég a vágytól, hogy lássa, mekkora erõ lakozik abban a kígyófejben. Berellip nem az a típus, aki tétlenül tûri, hogy Xorlarrin harcosokat öljenek meg a jelenlétében.
     – Akkor talán nem kellene lesbõl ráuszítania õket a Barrison Del’Armgo-ház gyermekeire! – csattant fel Doum’wielle, hercegnõket is megszégyenítõ, parancsoló modorban. Tos’un riadt tekintettel, leesett állal mozdult, hogy elhallgattassa a lányát, aki valóban elnémult, és nem acsarkodott tovább.
     De nem önszántából hallgatott, a papnõ ostora haragosan csattant, és négy mohón sziszegõ, eleven kígyófej mart a hátába arcátlansága büntetéseként.
     Khazid’hea tombolva ordított, hogy azonnal torolják meg ezt a sértést, de az erõs kígyóméreg rögtön hatott, és Doum’wielle térdre rogyott. Az izmai görcsbe rándultak az iszonyatos kíntól.
     Ezzel kezdetét vette a nevelése.
     


    ELSÕ RÉSZ
     
     EGYÜTT A SÖTÉTBEN
     
     Valóban képesek vagyunk a változásra?
     Meg sem tudom számolni, hány alkalommal tettem fel ezt a kérdést magamnak az elmúlt évtizedek alatt – szívbe markoló érzés volt újra találkozni Artemis Entrerivel, aki élt és virult, egy évszázadnyi haladékot kapott az élettõl.
     Közösen jártuk a világot, együtt kalandoztunk, még bíztam is benne; ez tán azt jelenti, hogy hinni kezdtem, hogy „megváltozott”?
     Nem valószínû. Most, hogy ismét elváltak útjaink, és értékeltem a helyzetünket, nem fedeztem fel alapvetõ különbséget a között a férfi között, akivel együtt harcoltam Mithrill Csarnok Alvárosában, amikor még a szürke törpék kezén volt, és a között, akit Calimportig üldöztem, amikor elrabolta Regist. Õ végül is ugyanaz az ember maradt, ahogy én is ugyanaz a drow maradtam.
     Bárki képes tanulni és fejlõdni, és ezért másképp viselkedik az adott élethelyzetben, mint korábban – ezt a reményt táplálom mások iránt, sõt önmagam iránt, és még a különbözõ társadalmak iránt is. Tán nem az a tapasztalatszerzés értelme, hogy jobb döntéseket hozzunk, hogy leküzdjük az ösztöneinket és megtaláljuk a helyes utat? Ebben az értelemben Artemis Entreri is megváltozott, már nem a tõr az elsõ gondolata, már nem harccal akar megoldani mindent, noha továbbra is halálos pontossággal forgatja a pengét, ha rákényszerül. Ha azonban megvizsgáljuk, hogy mi lakozik a szívében, ugyanazt a férfit találjuk, aki mindig is volt.
     Tudom, hogy ez rám vonatkoztatva is igaz, noha utólag visszapillantva le kell szögezni, hogy merõben más utat jártam be az elmúlt néhány évben, mint életem jelentõs részében. El kell ismernem, a sötétség elragadta a szívemet. Oly sok kedves, jó barátot veszítettem el, hogy a remény is odalett velük, és ezért a könnyebbik utat választottam – de szinte minden egyes nap megfogadtam, hogy ez nem tarthat örökké, hogy Drizzt Do’Urdennek másik ösvényre kell lépnie.
     Alapvetõen azonban nem változtam meg, ezért mikor szembesültem a sötét út rideg valóságával, és elérkezett a döntés ideje, nem tudtam továbbmenni rajta.
     Nem mondhatom, hogy Dahlia, Entreri és a többiek hiányoznak. Nem ver hevesebben a szívem, ha rájuk gondolok, nem suttognak hangok a fejemben, hogy kerekedjek fel és keressem meg õket – noha nem biztos, hogy akkor is ugyanígy gondolkodtam és cselekedtem volna, ha nem térnek vissza azok a barátaim, akik mindig is a legközelebb álltak hozzám az életben! Mégis hogy sajnálkozhatnék amiatt, hogy Dahliával elváltak egymástól az útjaink, amikor a következõ útelágazást követõen egyenesen Catti-brie karjaiba rohantam?
     Most pedig itt állok ismét a Csarnok Vándorainak társaságában, a legigazabb és legkedvesebb barátaim körében, kiknél jobbat kívánni sem lehet, s kiknél jobbat soha nem is ismertem. Megváltoztak vajon? Milyen hatással lehetett rájuk a halál birodalmában tett utazás, ahonnan visszatértek, és maga a hosszú vándorút? Új szokásokat vettek fel tán, új értékrend szerint élnek, amelyek csalódást okoznak majd, ha ismét közelebb kerülök hozzájuk?
     Valós félelem ez, de próbálom kirekeszteni magamból.
     Úgy vélem, hogy senki sem képes alapvetõ változásokra. Catti-brie melengetõ ölelése az egyik legfõbb és legbiztatóbb bizonyítéka ennek. Sokszor láttam Regis csintalan mosolyát korábban, amin még a fura bajusz és a hetyke kecskeszakáll sem változtatott. És ha felidézem Bruenor öblös hangú kurjantását, amikor Kelvin Halmán, a csillagos égbolt alatt megpillantotta Wulfgart… igen, az a régi Bruenor volt, aki konok és elnyûhetetlen.
     Ugyanakkor azt is el kell ismernem, hogy az elsõ együtt töltött napok alatt változást véltem felfedezni Wulfgar lépteiben. Olyan könnyedséget láttam rajta, amit korábban egyszer sem, és állandó mosoly ült az arcán, amit meglepõnek és különösnek találtam, hiszen korábban azt mesélték, csak vonakodva hagyta el Iruladún mágikus erdejét, hogy ismét csatlakozzon a halandók világához.
     De õ ettõl még Wulfgar, Beornegar büszke fia, ez egészen bizonyos. Megvilágosodásra lelt, noha el nem tudom képzelni, hogy miként. Felszabadult a lelke és ettõl kivirult. Nem nyomja nehéz súly a vállát. Fesztelenül, kötöttségek nélkül, boldogan tekint a világra, élete hatalmas kalandjának tartja a sorstól nyert új esélyt, az ajándékba kapott idõt, és én csakis becsülni tudom ezért!
     Visszatértek. Ismét együtt vagyunk – mi, a Csarnok Vándorai. Már nem vagyunk ugyanolyanok, mint egykor, de továbbra is közösek a céljaink, kölcsönösek az érzéseink, ezért az egymás iránti bizalmunk töretlen és megingathatatlan.
     Mindennél jobban örülök ennek!
     Különös, sõt meg kell valljam, meglepõ módon nem tekintek sajnálattal az elmúlt néhány év kalandozásaira, hiszen zavaros és rémisztõ, ugyanakkor nagyszerû utazás volt. Úgy vélem, hogy sokat tanultam a Dahlia és különösképpen az Entreri oldalán eltöltött idõ alatt. Cinikusan szemléltem a világot, de ettõl nem zuhantam vissza a múltba, nem uralkodott el rajtam menzoberranzani gyerekkorom komor hangulata, nem kebelezett be a sötétség. Sõt mi több, megtanultam, hogy nem lehetünk könnyelmûek, mert a döntéseinknek súlyos következményei lehetnek, és megszabadultam a cinizmustól, még azelõtt, hogy tudtam volna, hogy milyen sors vár rám Bruenor Fokán.
     Nem vagyok olyan önzõ, hogy azt képzeljem, hogy az engem körülvevõ világot kifejezetten nekem teremtették! Idõnként azonban önzõ módon viselkedünk, ez az élet velejárója, és most, egy pillanat erejéig hagyom, hogy elsodorjon az ár, és csak magammal foglalkozzak: személyes ajándéknak tekintem a Csarnok Vándorainak újraegyesülését. Nevezhetjük bárhogy az isteneket és az istennõket, beszélhetünk sorsról, véletlenek egybeesésérõl, elõre kijelölt útról – mindez nem számít. Ebben az esetben én a különleges igazságszolgáltatásban hiszek.
     Tisztában vagyok vele, hogy ez ostoba és önzõ kijelentés.
     De nagyon jó érzés.
     Drizzt Do’Urden
     


     ELSÕ FEJEZET
     
     A HARCEDZETT BAENRE NAGYASSZONYANYA
     
     Amikor Quenthel Baenre nagyasszonyanya az esti imádságra tartott, még minden úgy tûnt, hogy ez is csak olyan nap lesz, mint a többi. A levegõben úszó, pókháló mintával díszített fekete köpeny fenségesen ringott méltóságteljes alakja körül. Határozott léptekkel vágott át a Baenre-ház kápolnájának fõfolyosóján, maga mögött hagyva az oldalsó, kisebb oltároknál imádkozó alacsonyabb rangú papnõket. A legcsekélyebb szellõ is megrezegtette a csodálatos köpeny pókfonalakban végzõdõ alját, amitõl a nagyasszonyanya körvonala elmosódottá vált, mintha légies, másvilági alakot öltött volna.
     Egyetlen még élõ testvére, Sos’Umptu, a ház elsõ papnõje és a kápolna vezetõje aznap este elõbb ért oda az imádságra. Arccal lefelé nyúlt ki a padlón, a térdeit szorosan összezárta, a karját a feje elé nyújtotta az oltár irányába. Quenthel összevont szemöldökkel nézte õt, a vezetõ papnõk nem veszik fel ezt a fajta könyörgõ, bocsánatkérõ testhelyzetet a hétköznapi imádságok alkalmával. Sõt, ami azt illeti, az õ rangjában csak a legritkább esetben hunyászkodnak meg ennyire.
     A nagyasszonyanya közelebb ment hozzá, hogy hallja a kántálását. A testvére valóban bocsánatért könyörgött, méghozzá úgy tûnt, hogy meglehetõsen elkeseredett hangon. Rövid ideig hallgatta, hátha elcsíp egy-egy árulkodó szót, amibõl kiderül, hogy miért esdekel bocsánatért, de semmi érdekes nem ütötte meg a fülét.
     – Kedves nõvérem – szólította meg, miután Sos’Umptu végre abbahagyta a kántálást, és kiszakadt a lázas, átszellemült állapotból.
     Az elsõ papnõ felemelte a fejét, és hátrafordult.
     – Könyörögj! – suttogta feszülten kattogó hangon. – Azonnal!
     Quenthel ösztönösen a korbácsáért nyúlt, hogy lesújtson rá az arcátlansága miatt. Mégis hogy merészel ilyen hangon szólni hozzá, õt senki sem utasíthatja semmire. Mozduló kezének ujjbegyei hozzáértek a korbács állandóan tekergõ, eleven kígyófejeihez. Alaposan meglepõdött, amikor megragadta a fegyver nyelét, és még K’Sothra, az öt kígyó közül a legvérszomjasabb is arra figyelmeztette, hogy visszakozzon, és ne sújtson le a testvérére – nem is emlékezett rá, hogy K’Sothra mikor adott olyan tanácsot, hogy ne korbácsolja meg a vétkest.
     Hallgass rá, sziszegte Hsiv, a tanácsadó kígyó.
     Sos’Umptu ájtatossága õszinte, értett egyet Yngoth.
     A kígyók tanácsának engedve meggondolta magát, hiszen a testvére kizárólag óriási horderejû események hatására viselkedne tiszteletlenül vele. Sos’Umptu sok mindenben hasonlított elhunyt nõvérükre, Trielre, aki mindig kimért volt és visszafogott, mindig mindent számításba vett.
     A nagyasszonyanya kisimította köpenye ráncait a háta mögött, majd térdre ereszkedett az elsõ papnõ mellett, elõrenyújtotta a karját és hozzáérintette a homlokát a talajhoz.
     Azonnal meghallotta a sikoltozást, sõt inkább a metszõ visítást: a démonok szabálytalan és rendezetlen hangzavarát. Maga Lolth úrnõ is magából kikelve, dühösen ordított.
     Valami nagy bajnak kellett történnie.
     Quenthel próbálta rendezni a gondolatait, és számba venni a lehetõségeket. Öt éve ért véget a Mágiavész, azóta tartott a világ rendjének átalakulása, és ezért a bizonytalanság légköre lengte be a várost, ahogy a Toril egészét is, még mindig nem látták tisztán a folyamatokat. Ugyanakkor úgy vélte, hogy jól helyt álltak és jól teljesítettek ebben az idõszakban. Menzoberranzan harmadik háza, a Xorlarrin-ház – a Baenre-ház támogatását élvezve –, erõs helyõrséget alakított ki a törpék egykori otthonában, Gauntlgrymben, és hamarosan el is keresztelik Q’Xorlarrinnak. Új életet leheltek a hatalmas, õsi kohóba, amelyet nem csekélyebb lény táplált, mint egy tûzbõl és lángból született õsfenevad. Csorbíthatatlan élû, erõs mágiával átitatott fegyvereket kezdtek kovácsolni, és Menzoberranzanba szállítani. Az új testvérváros idõvel olyan biztonságossá vált, hogy már maga Zeerith Xorlarrin nagyasszonyanya is megkezdte az elõkészületeket az átköltözéshez, és arra készült, hogy megkéri Menzoberranzan Uralkodó Tanácsát, engedélyezze, hogy Q’Xorlarrin névre kereszteljék az új települést, és teljes egészében átköltöztesse folyamatosan erõsödõ házát.
     A Xorlarrin-ház kiválása és helyettesítése a tanácsban természetesen számos problémát vetett fel. A nyolc legerõsebb uralkodó ház alatt lévõk ilyen esetekben mindig esélyt láttak a felemelkedésre, véres versengés vette kezdetét, de úgy ítélte meg, hogy mindent tökéletesen kézben tart.
     A Bregan D’aerthe is virágkorát élte, a kereskedelem megélénkült Menzoberranzan és a külvilág között. A zsoldos banda Kimmuriel és Jarlaxle vezetésével szép fokozatosan átvette az irányítást a felszíni Luskan felett, méghozzá titokban, csendben, nehogy felkeltsék a környezõ birodalmak figyelmét, vagy magukra haragítsák az uralkodókat, különös tekintettel a roppant erõs és hatalmas Vízmélyvárára.
     A nagyasszonyanya megrázta a fejét. Menzoberranzanban minden szempontból ragyogó állapotok uralkodtak, kiválóan vezette a várost. A vad ordítozást ezek szerint valami másnak kellett kiváltania. Próbálta kiterjeszteni a tudatát, és Menzoberranzan határain túlra nyúlni.
     Azonnal dühödt sikoly harsant a fejében. Most már semmi kétség, hogy Lolth dühe egy bizonyos dologra vagy eseményre összpontosult – méghozzá olyasmire, amihez a Baenre-háznak, de legalábbis Menzoberranzannak is köze van. Sokáig hallgatta és tûrte a telepatikus szidalmakat, majd térdre emelkedett a földrõl, és intett a testvérének is, hogy kövesse a példáját.
     Sos’Umptu zavartan, értetlenül rázogatta a fejét, a nagyasszonyanyához hasonlóan õ sem tudta mire vélni a fejleményeket.
     Mi Lolth haragjának oka? – kérdezte Quenthel a drow-k kifinomult jelbeszédén keresztül, az ujjai fürgén táncoltak a levegõben.
     A testvére tehetetlenül rázta meg a fejét.
     Quenthel nagyasszonyanya a fõoltár mögött lógó, driderszerû alakot mintázó háttérfüggönyre nézett. A nyolc óriási póklábat felhajtogatták, mintha guggolna, a nõi test és fej pedig magát a gyönyörû Lolth úrnõt idézte. Becsukta a szemét, és ismét alázatosan levetette magát a földre, hogy tovább füleljen.
     A zavarodott ordibálás azonban nem szolgált világos magyarázattal.
     Szép lassan ismét feltérdelt, a korábbihoz hasonló értetlenség ült ki az arcára, és ezúttal már aggodalom csillant a tekintetében. Karba fonta a kezét a mellkasa elõtt, majd lassan hintázni kezdett elõre-hátra, magasabb rendû útmutatásra várva. Érzõ fegyverére csúsztatta a kezét, de a kígyófejek némák maradtak, tõlük szokatlan módon meg se moccantak.
     Végül felemelte a kezét, és némán jelzett a testvérének. Menj el az Arach-Tinilithbe, és hívd ide Myrineylt!
     – Nõvérem? – kérdezett vissza Sos’Umptu fennhangon. Az Arach-Tinilith a legnagyobb a három drow akadémia közül, melyeket a Tier Breche-ben alakítottak ki. Itt nevelték a papnõket és ez helyezkedett el a hierarchia csúcsán, a harcosok, a Melee-Magthere és a fiatal, ígéretes varázslók iskolája, a Sorcere felett.
     Quenthel haragos pillantást küldött a testvére irányába.
     Vissza kellene térnem a Quarvelsharessbe – felelték Sos’Umptu táncoló ujjai Menzoberranzan nagy, nyilvános katedrálisára utalva, melynek megalapításában hatalmas szerepet játszott, és ahol õ töltötte be a fõpapnõi tisztséget. – Csak azért választottam a Baenre-kápolnát, hogy ne késsem le az esti imádságot.
     A nagyasszonyanya arra következtetett a válaszból, hogy a testvére úgy véli, ez a felettébb különös esemény túlmutat a Baenre-házon, és egész Menzoberranzant érinti, ami talán igaz is volt, de õ nem engedhette meg magának, hogy a házuk bármilyen módon is veszélybe kerüljön, ezt nem kockáztathatta meg.
     Nem! – villant Quenthel keze. A Sos’Umptu arcára kiülõ nyilvánvaló csalódottság elsõsorban annak szólt, hogy utasították rá, haladéktalanul siessen az Arach-Tinilithbe, és nem annak, hogy késve érkezik vissza a hõn imádott katedrálisba. Egyáltalán nem ápolt baráti viszonyt a nagyasszonyanya legidõsebb lányával, Myrineyllel! A tanulmányai végén járt már, és megkezdõdtek az izgatott találgatások a két papnõ versengésével kapcsolatban a Baenre-ház elsõ papnõi és egyben az egész drow város egyik legjobban irigyelt tisztségéért.
     Együtt kell mûködnöd Myrineyllel! – közölte a nagyasszonyanya némán, majd hangosan folytatta:
     – Idézzetek meg egy yochlolt, méghozzá itt, ebben a templomban. Hallani fogjuk Lolth úrnõ hívó szavát, és kellõképpen válaszolunk.
     A nagyasszonyanya hangja végigdübörgött a kápolnán, az ott imádkozó papnõk felemelték a fejüket, többen fel is álltak. A yochlol idézés komoly feladatnak és megmérettetésnek számított, és a jelenlevõk közül sokan még nem is látták Lolth szolgáit.
     A nagyasszonyanya végighordozta a tekintetét az alacsonyabb rangú papnõkön, akik kikerekedõ szemmel, izgatottan, várakozón néztek össze.
     – Hívd össze a Baenre-ház papnõinek felét, hogy szemtanúi legyenek az idézésnek – rendelkezett Quenthel, miközben felállt a földrõl. – És versengjenek érte, hogy jelen lehessenek.
     Kecses mozdulattal a háta mögé libbentette pókhálószerû köpenyének alját, majd királynõi testtartással vonult végig a folyosón és ki a kápolnából. Maga volt a megtestesült erõ és magabiztosság.
     Belül azonban vadul cikáztak a gondolatai, még mindig hallotta Lolth sikoltó hangját a fejében. Valaki, valahol hibát vétett, méghozzá nem is akármekkorát, márpedig Lolth ítélete mindig szigorú, a büntetése könyörtelen.
     Megfordult a fejében, hogy õ is részt vehetne az idézésen, de gyorsan elvetette a gondolatot. Õ végül is a Baenre-ház nagyasszonyanyja, Menzoberranzannak, Lolth városának megkérdõjelezhetetlen vezetõje. Õ nem fordul tanácsért és útmutatásért yochlolokhoz, és csakis egyvalakinek a hívását fogadná el, ha arra kerülne sor. Arról nem is beszélve, hogy a fõpapnõk kizárólag vész esetén idézhetik meg az istennõ szolgáit, és jelenleg még nem lehetett biztos benne, hogy valóban ilyen súlyos a helyzet. Ha kiderül, hogy melléfogtak, és még jobban magukra haragítják a Pókkirálynõt, akkor jobb, ha õ nincs az idézõk között!
     Úgy döntött, hogy inkább meglátogat valaki mást, akirõl úgy tudta, hogy az egyetlen másik élõ testvére, Menzoberranzan õsmágusát, Gromph Baenre-t, és kideríti, hogy õ mit tud az eseményekrõl.
     
     -------------------------------------------------
     
     A Baenre-ház rangidõs férfitagja, a legendás Yvonnel elsõ gyermeke számított egész Menzoberranzan legidõsebb lakosának, és egyértelmûen õ töltötte be a leghosszabb ideje a város õsmágusi tisztségét, olyannyira, hogy a szolgálata nemhogy csak a Mágiavész, hanem a Zûrzavarok Kora elõtt kezdõdött. Méghozzá évszázadokkal korábban! Egyértelmûen úgy tartották róla, hogy kivételes alkalmazkodóképességének köszönheti, hogy ennyi ideig hatalmon tudott maradni. Noha vitán felül állt, hogy õsmágusként õ a város legbefolyásosabb férfitagja, és õ rendelkezik a legnagyobb szabadsággal, tudta, hogy hol a helye, hogy a kivívott és hosszan õrzött rangja ellenére õ mégis csak egy közönséges drow férfi.
     Ebben a tekintetben az összes nagyasszonyanya, sõt az összes fõpapnõ társadalmi rangban felette állt. Õk közelebb álltak Lolth istennõhöz, márpedig a Pókkirálynõ uralkodott minden és mindenki felett.
     Sok alacsonyabb rangú papnõ próbálta igazolni ezt a tételt a hosszú évszázadok során.
     Mind holtan végezték.
     Még maga Quenthel Baenre, a nagyasszonyanya is halkan, udvariasan kopogott Gromph magánlakosztályának ajtaján. Ha a férfi a varázslók akadémiáján található otthonában tartózkodott volna, akkor jóval parancsolóbban és erõszakosabban lépett volna fel, de itt a Baenre-ház otthonában semmi szükség sem volt a külsõ látszat fenntartására. A két testvér tökéletesen megértette egymást. Szükségük volt a másikra céljaik elérése érdekében, de ezt leszámítva nem különösebben szívelték egymást.
     A vén varázsló azonnal felállt, és meghajolt a nagyasszonyanya elõtt tisztelete jeleként, amikor belépett a helyiségbe.
     – Váratlan látogatás – mondta a férfi, hiszen alig érintkeztek egymással, általában csak akkor értekeztek, amikor a nagyasszonyanya hivatalos ügyben magához hívatta õt.
     Quenthel becsukta az ajtót, majd intett a fivérének, hogy leülhet. Az õsmágus észrevette, hogy a testvére tõle szokatlan módon idegesen viselkedik, ezért ravaszul mosolygott rá.
     – Történt valami? – kérdezte.
     A nagyasszonyanya leült a férfival szemben a széles asztal túloldalán, amelyet összetekert és széthajtogatott pergamenek borítottak, legalább százüvegcsényi különbözõ tintával körülöttük.
     – Mesélj nekem a Mágiavészrõl – kérte tõle.
     – Véget ért, hála az isteneknek! – felelte a varázsló könnyed vállrándítás kíséretében. – A mágia olyan, amilyen mindig is volt, a Szövet újjáalakult, méghozzá dicsõségesen.
     Quenthel érdeklõdve nézegette õt.
     – Dicsõségesen? – kérdezte. Különösnek találta a szóhasználatot, fõleg annak ismeretében, hogy miként viselkedik általában a fivére.
     A varázsló hanyag vállrándítással hárította el a kíváncsiskodó kérdést, mintha semmi jelentõsége sem lenne a megjegyzésének. Figyelembe véve Lolth úrnõ legutóbbi lépéseit, a jelenlegi helyzet egyelõre nem aggasztotta. Most az egyszer Menzoberranzan férfi varázslói kerültek elõtérbe, elsõbbséget élveztek az Arach-Tinilith alapvetõen magasabb rendûnek számító tanítványaival szemben. Természetesen tisztában volt vele, hogy a Pókkirálynõ nem sokáig tûri meg ezt a felsõbbrendûséget, de elhatározta, hogy ameddig tart, addig teljes mértékben kihasználja.
     A nagyasszonyanya résnyire szûkült szemmel nézett vissza rá, õ pedig magában mosolygott, hisz tudta, hogy az isteni játszmák iránt mutatott látszólagos közönye mennyire bosszantja õt.
     – A Pókkirálynõ dühös – közölte vele a papnõ.
     – Õ mindig dühös – felelte a férfi. – Különben nem lehetne démon királynõnek nevezni!
     – Gunyoros szavaid nem merülnek feledésbe, és kijutnak ebbõl a szobából! – figyelmeztette õt a nagyasszonyanya.
     Gromph ismét vállat vont, és ismét el kellett fojtania feltörõ mosolyát, sõt kacaját. Az egyikük hamarosan lerántja a leplet a Pókkirálynõ egyik titkáról, és Quenthel legnagyobb meglepetésére nem õ lesz az.
     – Azt hiszed, hogy a dühe összefüggésben áll a Szövettel és a Mágiavész véget érésével? – Csak azért tette fel a kérdést, mert nem tudott ellenállni a kísértésnek. Maga elé képzelte Quenthel arckifejezését, amikor feltárja elõtte az igazságot, és alig tudta visszafogni magát, hogy ne törjön ki harsány, gúnyos kacajban. – Öt éve történt, ami egy istennõ szemszögébõl nézve csekélyke idõ, de akkor is…
     – Ne gúnyold õt! – szisszent rá a nagyasszonyanya.
     – Eszemben sincs. Csak próbálom megfejteni a…
     – Az istennõ dühös, és úgy tûnik, hogy a haragja céltalan, egyfajta torz üvöltés, eszeveszett, féktelen ordítás.
     – Veszített – közölte Gromph tárgyilagosan, és ezúttal, már nem bírta megállni, hogy ne nevessen a papnõ fenyegetõ tekintetén.
     – Nem errõl van szó – szögezte le Quenthel határozott hangon.
     – Kedves húgom…
     – Nagyasszonyanya! – förmedt rá a papnõ metszõ hangon.
     – Tán attól félsz, hogy a Pókkirálynõ haragszik rád? – folytatta a varázsló zavartalanul.
     Quenthel kényelmesen hátradõlt a székében, és a semmibe révedõ tekintettel rágta meg testvére szavait, jóval hosszabban gondolkodott, mint Gromph várta – oly hosszan, hogy az õsmágus visszatért korábbi munkájához, és folytatta az új pergamen körmölését.
     – Ránk – bökte ki végül a papnõ nagy sokára. Gromph felemelte a fejét, és kíváncsi tekintettel nézett rá.
     – Ránk? Mármint a Baenre-házra?
     – Talán Menzoberranzanra – legyintett a nagyasszonyanya, az idegesség miatt elvesztette a türelmét. – Megbíztam Sos’Umptut és a lányomat, hogy idézzenek meg egy yochlolt, hátha egyértelmû válaszokat kaphatunk tõle – tájékoztatta a fivérét.
     – Ez esetben áruld el nekem, kedves húgom – karba fonta a kezét maga elõtt az asztalon, és ridegen pillantott a papnõre. Szándékosan használta ezt a tiszteletlen, lealacsonyító megszólítást –, miért jöttél ide és zavartál meg a munkámban?
     – A Szövet, a Mágiavész – beszéd közben folyamatosan kalimpált a karjával.
     – Nem ez az oka – csóválta a fejét az idõs õsmágus. – Miért jöttél, Quenthel? Szerintem azért, mert félsz.
     – Hogy merészelsz ilyen hangon beszélni velem? – háborodott fel a nagyasszonyanya.
     – Miért ne mernék, kedves húgom?
     Quenthel felugrott a székébõl, amely messzire repült a háta mögé. Villámokat szórt a tekintete, és mérget a nyelve, miközben ismét kijavította a fivérét.
     – Nagyasszonyanya!
     – Igen – hagyta rá Gromph. – Menzoberranzan nagyasszonyanyja. – Felállt, egyenesen a testvére szemébe nézett, ugyanolyan kemény, rezzenéstelen tekintettel, mint õ. – Ezt sose feledd!
     – Úgy tûnik, te vagy az, aki…
     Az õsmágus félbeszakította, és befejezte a gondolatát:
     – És ennek megfelelõen viselkedj.
     A papnõ szeme ismét haragosan villant, széttárta majd összezárta a tenyerét, mintha varázslásra készülne, de gyorsan úrrá lett az érzelmein.
     Gromph elégedetten bólintott, és közben halkan kuncogott.
     – Ha a Pókkirálynõ valóban haragszik rád, és te gyengeséget mutatsz, akkor gyorsan utolér a végzeted! – figyelmeztette. – A fenti világ, és az alsó is háborog, Lolth úrnõ épphogy csak elkezdte szövögetni a terveit, és most semmiféle gyengeséget nem tûr meg.
     – Menzoberranzan virágzik az irányításom alatt!
     – Valóban?
     – A Xorlarrin-ház letelepedett Gauntlgrymben. Újra beindították az õsi kohót, és a kovácsremekek Menzoberranzan javát szolgálják! – hadarta Quenthel.
     – És a Barrison Del’Armgo-ház? – kérdezte az õsmágus ravaszul. – Vajon õk is úgy látják, hogy a Xorlarrin-ház törekvései Quenthel nagyasszonyanya hatalmát erõsítik, vagy inkább új, számukra kecsegtetõ lehetõséget látnak benne, méghozzá itt a Pókok Városában? Végül is eltávolítottál egy ellenséget az útjukból, vagy nem?
     – Ez az ellenség itt van a közelben, Zeerith nagyasszony még a városban tartózkodik – védekezett Quenthel.
     – És mi lesz akkor, amikor elhagyja a várost, és megürül itt a helye?
     – Nem lesznek túlságosan messze tõlünk.
     – És ha Mez’Barris Armgo nagyasszony jobb ajánlatot tesz neki, mint te?
     Quenthel komótosan visszaült a helyére, és alaposan végiggondolta ezt a veszélyes és rémisztõ lehetõséget. Ismét hosszú idõ telt el, mire felemelte a fejét, és a még mindig fölötte ácsorgó õsmágusra nézett.
     – Légy erõs, kedves húgom – szólalt meg a férfi lágy hangon. – Még azt sem tudjuk, hogy mi váltotta ki Lolth úrnõ… tomboló dühét. Talán valóban nagy haragra gerjedt valami miatt, ami az istenek birodalmában történt, és semmi köze sincs hozzánk, ezért majd lecsillapodik. Talán egyáltalán nem rád, vagy a Baenre-házra, vagy Menzoberranzanra dühös. Ugyan ki igazodik el az istenek dolgaiban?
     Quenthel reménykedve bólogatott.
     – Mostanra már biztosan megidézték a yochlolt – jegyezte meg, majd felállt, és az ajtó felé fordult. – Menjünk, és keressük meg azokat a válaszokat.
     – Menj csak – legyintett az õsmágus. Õ már úgyis tudta, amit tudnia kellett. – Nekem még dolgom van… egész nap itt maradok, sõt holnap is, ha szükség lenne rám – ajánlotta fel.
     Úgy tûnt, hogy a nagyasszonyanya megelégszik ennyivel, így további szó nélkül távozott. Gromph állva maradt, megvárta, amíg becsukódik mögötte az ajtó, végül mély sóhaj kíséretében ereszkedett le a székére.
     Neki nem kellett a yochlol tanácsa ahhoz, hogy kiderítse az igazságot. Egy másik, még nálánál is õsibb forrásból tudta meg, hogy mi váltotta ki Lolth fokozatosan növekvõ dühét, hogy miért haragszik a Pókkirálynõ Menzoberranzan városára.
     Tudta, hogy a testvére hamarosan visszatér hozzá, és egyáltalán nem örül majd annak az utazásnak, amire küldeni akarja õt.
     
     -------------------------------------------------
     
     A yochlol vizenyõs, egyszerre cuppogó és karcos hangja tökéletesen illett a külleméhez: leginkább félig olvadt gyertyaviaszgömbre hasonlított, számos tekergõzõ csáppal kiegészülve, hogy még borzalmasabb látványt nyújtson.
     – Megszólítottatok, de nem vagytok erõsek – mondta az isteni szolga szemmel láthatóan dühösen.
     Sos’Umptu és Myrineyl idegesen néztek össze.
     – Csak a Pókkirálynõ kedvében akarunk járni – felelte Sos’Umptu tiszteletteljes és alázatos hangon.
     – Õ az erõt kedveli – jegyezte meg a démoni teremtmény.
     A válasz mindkét papnõt alaposan meglepte, ugyanis nem használt semmilyen „káoszra” utaló szót vagy kifejezést, márpedig Lolth úrnõt a káosz éltette, abban érezte igazán jól magát, abban uralkodott.
     A nyúlós massza lassan oldalra fordult, és közben egészen elvékonyodott a teste. A tekergõzõ csápok összezsugorodtak, majd karokká és lábakká álltak össze. A démoni teremtmény alakot váltott, és fenséges, mezítelen drow nõ külsejét öltötte fel. Fanyar mosollyal az ajkán lépett oda Myrineyl elé, felemelte a kezét, és gyengéden megsimogatta az arcát és az állát.
     – Talán félsz, Quenthel nagyasszonyanya leánya? – kérdezte a drow alakot öltött démoni teremtmény.
     Myrineyl láthatóan remegett, és nagyot nyelt, mielõtt válaszolt.
     – Érezzük, hogy az istennõ szenved, vagy aggódik valami miatt – szólt közbe Sos’Umptu de a yochlol felemelte a karját, belé fojtva a szót. Egyetlen pillanatra sem vette le átható tekintetét a fiatalabb drow-ról. A szolgalény lejjebb csúsztatta az ujjait, megcirógatta Myrineyl állát, majd kitapogatta a torkát.
     A fiatal papnõ rémülten nézett idõsebb társára. Noha Sos’Umptu nem különösebben szerette õt, most mégis felemelte a kezét, és az „erõ” jelét mutatta karcsú ujjaival.
     Ennyi elég is volt neki, összeszedte magát, és határozottan megrázta a fejét.
     – Mi a Baenre-ház vagyunk. Ha Lolth úrnõnek szüksége van ránk, akkor a rendelkezésére állunk – közölte eltökélten.
     – De hisz remegsz az érintésemtõl – vágott vissza a yochlol. – Félsz tán? Vagy undorodsz tõlem?
     Sos’Umptu visszafojtott lélegzettel várta a választ. Jól tudta, hogy mi vár ifjú rokonára, ha rosszul válaszol: Lolth szolgája magával rántja a Démonhálóba, ahol örökké tartó kegyetlen kínzás vár rá.
     Myrineyl azonban csak mosolygott, majd váratlanul elõrehajolt, és szenvedélyesen megcsókolta a mezítelen drow asszony álcáját viselõ démoni teremtményt.
     Az elsõ papnõ elégedetten bólogatott, és magában megdicsérte a fiatalabb társát bátor alakításáért.
     Némi idõ elteltével a két papnõ egymás oldalán sietett végig a Baenre családi ház folyosóin és termein, hogy minél elõbb jelentést tehessenek a nagyasszonyanyának. Vajmi keveset tudtak meg a szolgalénytõl, de nem is számítottak másra, az efféle beszélgetések általában ilyen véget érnek.
     – Miért? – kérdezte Myrineyl halkan.
     Nem kellett ennél bõvebben kifejtenie, hogy mire gondol. Sos’Umptu könnyedén a yochlol kezére játszhatta volna õt, hogy egyszer s mindenkorra megszabaduljon tõle – annál is inkább, mert Menzoberranzanban mindenki tisztában volt vele, hogy Sos’Umptu Baenre semmire sem vágyik jobban, csak hogy eltakarítsa az útból Quenthel nagyasszonyanya veszélyes és nagyravágyó lányát.
     – Azt hiszed, hogy ez egy próbatétel volt? – kérdezte az idõsebb papnõ.
     Myrineyl megállt, és hosszasan merengett a szavakon.
     – Azt hiszed, hogy az istennõ szolgáját a te bátorságod érdekelte? – folytatta az elsõ papnõ megvetõ mordulás kíséretében. – A tapasztalatlanság vagy az ostobaság vezérel téged? Vagy talán az arrogancia? Az nagyon is Quenthel lányára vallana.
     Myrineyl nem felelt, rezzenéstelen arccal nézett az idõsebb papnõre, le lehetett olvasni az arcáról, hogy a sértés szavait csócsálja, és a megfelelõ visszavágáson gondolkodik.
     – Hogy mersz ily tiszteletlenül szólni a nagyasszonyanyáról? – kérdezte, ahogy azt várni lehetett.
     – Engem állított próba elé – magyarázta az elsõ papnõ, és ismét útnak indult. Sebesen kapkodta a lábát, fiatal társának igyekeznie kellett, hogy tartsa vele a lépést. – És tágabb értelemben az egész Baenre-házat.
     Az ifjú papnõ, aki az imént heves csókot váltott a drow álcát viselõ, csápos, olvadt gyertyaviaszra emlékeztetõ démoni teremtménnyel, enyhén meghökkent arckifejezést öltött.
     – Ha egy yochlol alakot vált és drow teste ölt, akkor a drow szemén keresztül látja a világot? – kérdezte tõle Sos’Umptu.
     – Hogy érted ezt?
     – Úgy, hogy a szolgalény végig engem tartott szemmel, miközben veled szemben állt, ostoba – magyarázta az idõs papnõ megvetõ hangon. – Õ is ugyanolyan jól látta az „erõ” jelét, amit mutattam, mint te, és ez volt az egész próbatétel lényege. Valami hatalmas rossz történt. A Pókkirálynõ zaklatott, és azt kéri tõlünk, hogy legyünk erõsek.
     – Egységesek – lehelte maga elé Myrineyl. – Egységesek, amit a Baenre-ház két nemes papnõje a legkevésbé sem képes megadni neki. – Myrineyl szeme kikerekedett.
     – Tán azt hitted, hogy a Baenre-ház fõpapnõjének és Quenthel nagyasszonyanya lányának versengése észrevétlen marad? – kérdezte Sos’Umptu.
     – Az Arach-Tinilithben maradok, és tovább szolgálom Minolin Fey úrnõt – felelte a fiatal papnõ ártatlanul.
     – Sosem léphetsz Minolin helyébe – vágott vissza az elsõ papnõ ravaszul. – Sem a Melarn-házi Ardulrae helyébe, mint a szent szövegek nagyasszonya. Ezzel a két tisztséggel a nagyasszonyanya, az anyád két rivális házat is kiszolgál, két ellenséges háznak is a kedvében jár, akikkel nem akar összetûzésbe kerülni ezekben a veszedelmes idõkben, amit a Xorlarrin-ház távozása idézett elõ. De ezt te is tudod.
     A korábbi ártatlan arckifejezés eltûnt Myrineyl arcáról, és a fiatal papnõ gõgös testtartást vett fel.
     – Most egységre van szükség – folytatta az elsõ papnõ zavartalanul –, a Pókkirálynõ ezt várja tõlünk – alaposan meglepõdött a saját szavain, amikor elhagyták a száját, ahogy a fiatal Myrineyl is, mert csak ennyit kérdezett:
     – Miért?
     Az elsõ papnõ vállat vont és nagyot sóhajtott. Nem tudta a választ. A démoni teremtmény meglehetõsen keveset árult el nekik, a legígéretesebbnek tûnõ megjegyzése is felettébb homályosra sikeredett: „Az Örökkévaló értené.”
     Ekkora már odaértek Quenthel nagyasszonyanya ajtajához. Myrineyl felemelte a kezét, hogy bekopogjon, de az elsõ papnõ szigorú pillantása meghátrálásra késztette.
     – Az egység megköveteli, hogy mindenki maradjon a rangját megilletõ helyen, kedvesem – intette rendre Sos’Umptu, így hát õ kopogott be az ajtón, õ felelt a nagyasszonyanya hangjára, és õ lépett be elsõként Quenthel lakosztályába.
     
     -------------------------------------------------
     
     Az õsmágus elégedetten mosolygott, amikor kivágódott az ajtó, és Quenthel nagyasszonyanya viharzott be a szobába.
     – Gúnyolódik rajtam! – dühöngött. Odament a székhez, amelyben korábban ült, de nem huppant le rá, inkább jó nagyot rúgott bele, amitõl messzire szállt. – Az Örökkévaló értené! Ezt suttogta a szolgalény Sos’Umptunak és Myrineylnek. Az Örökkévaló! Az anyánk érteni fogja, de Quenthel nagyasszonyanya sajnos nem!
     Gromph érezte, hogy gúnyos kuncogása ott abban a pillanatba nem helyénvaló, és nem számíthat érte semmi jóra, mégsem tudta megállni. Az Örökkévaló nem más, mint Yvonnel, az anyjuk, a legnagyobb hatalmú nagyasszonyanya Menzoberranzan történelmében, aki ezer évig uralkodott.
     – Most pedig te gúnyolódsz rajtam?! – füstölgött tovább. – Tán Yvonnel elõtt is mernél így beszélni?
     – Természetesen nem – felelte az idõs õsmágus. – Õ megölne érte.
     – De Quenthel nem tud megölni, igaz? Ezt akarod mondani? – A nagyasszonyanya szemöldöke összerándult, és haragosan meredt rá.
     – Te nem ölsz meg engem, akár képes vagy rá, akár nem – felelte a férfi, miközben lassan, óvatosan felállt a helyérõl.
     – Miért vagy annyira biztos ebben?
     – Mert tudom, hogy a testvérem mindig okosan cselekszik – felelte, miközben a helyiség bal oldali falához lépett. Kinyitotta az ott található nagyméretû szekrény ajtaját, feltárva a polcokon sorakozó különbözõ tárgyakat: tekercseket – rengeteg tekercset! –, ládikókat, zsákokat és egy termetes vasdobozt. Kimondott néhány varázsszót, megtáncoltatta az ujjait a levegõben, és a következõ pillanatban egy csillogó, lebegõ korong jelent meg mellette. Levette a vasdobozt a polcról, és ráhelyezte a korongra.
     – Csak azért merek gúnyolódni veled, mert én tudom a választ a talányra, amely nem hagy nyugodni téged – magyarázta, miközben visszafordult a nagyasszonyanya felé.
     – Ebben a dobozban van? – kérdezte Quenthel, és az említett tárgyra mutatott. Az õsmágus minden eddiginél szélesebben vigyorgott.
     – Nagyon régóta várok már erre a pillanatra, kedves húgom – felelte Gromph kitérõen.
     – Nagyasszonyanya! – javította ki a papnõ erélyes hangon.
     – Pontosan. Azok az idõk már elmúltak, hogy feltétlen tisztelettel beszéljenek veled.
     Quenthel megtántorodott, a székéhez botorkált, és lerogyott rá. Felnézett az õsmágusra.
     – Mit tudsz? – kérdezte. – Miért dühös a Pókkirálynõ?
     – Azt nem tudom – felelte a férfi. – Legalábbis nem pontosan. De mivel a szolgalény az anyánkat említette, úgy vélem, hogy kideríthetem… kideríthetjük. – Ismét halkan kuncogott. – Illetve tudom, hogyan derítheted ki. A jó szerencse ott ólálkodik Mélysötét járataiban, nem messze Menzoberranzantól. A jó szerencse, és egy õsi értelem, amely még Yvonnelnél is sokkal öregebb.
     Quenthel hosszan, szigorúan meredt rá.
     – Mennyi ideig akarsz még talányokban beszélni? – kérdezte.
     Az õsmágus átvágott a szobán a papnõ háta mögött, és odaállt egy másik szekrény elé. Kinyitotta az ajtaját, megmutatva a plafonig érõ tükröt. Becsukta a szemét, és elmormolta egy újabb varázslat igéit, ezúttal hosszabban, mint az imént, bonyolult jeleket rajzolva a levegõbe. A drow férfi és a szoba képe elõbb elsötétült a tükörben, majd teljesen eltûnt.
     – Gyere – szólt hátra a válla felett, és odanyújtotta a kezét a papnõnek. A lebegõ korong, rajta a vasdobozzal, odasiklott a férfi mellé.
     – Oda be? – kérdezte gyanakvón.
     – Természetesen – biccentett az õsmágus.
     – Hová vezet? – kérdezte Quenthel követelõzõ hangon, de azért megfogta fivére kinyújtott kezét. A lebegõ korong is velük tartott. Az õsmágus kiejtett egy varázsszót, és a mágikus átjáró azonnal megvilágította Mélysötét egyik járatát.
     – A városon kívül vagyunk? – kérdezte a papnõ bizonytalan hangon. Tekintve, hogy õ számított Lolth istennõ legfõbb szószólójának Menzoberranzanban, népes kíséret és õrizet nélkül nem hagyhatta el a várost.
     – Nem kell aggódnod, nagyasszonyanya – felelte Gromph, ezúttal a neki kijáró, megfelelõ megszólítást használva, aminek meg is lett a kellõ hatása. A papnõ elégedetten bólintott.
     – Teljesen véletlenül felfedeztem itt egy régi barátot. Vagy hívjam inkább régi ismerõsnek? Majd eldöntöd – magyarázta a férfi. – Noha most már inkább úgy vélem, hogy ez nem véletlen volt, sokkal inkább isteni útmutatás eredménye.
     – Újabb talányok? – grimaszolt a nagyasszonyanya.
     – Itt minden talányos, még számomra is – hazudta, hisz tisztában volt vele, hogy maga Lolth istennõ vezette el õt ide, méghozzá jól meghatározott céllal.
     – De én nem vagyok nagyasszonyanya, ezért a mi kedves ismerõsünk nem fedi fel elõttem a titkait – tette hozzá.
     Quenthel felelni készült, de az õsmágus ekkor felemelte a varázspálcáját, kinyújtotta a karját és belemutatott az egyik oldalfolyosó sötétjébe. Életre hívta a pálca mágikus erejét, és fénylõ pontot teremtett a távolban, amely gyöngyszemekkel elzárt barlang bejáratát fedte fel elõttük.
     Gromph tétovázás nélkül indult el az irányába, a nagyasszonyanyával és a lebegõ koronggal az oldalán.
     A papnõ azonnal megtorpant, amikor háromujjú kéz nyúlt ki a gyöngyök mögül, hogy széthúzza a függönyt. Ocsmány, kétlábú alak lépett elõ mögüle, duzzadt fejének csápjai izgatottan tekeregtek a levegõben
     – Agyszívó! – szisszent fel a nagyasszonyanya.
     – Egy régi barát – egészítette ki az õsmágus.
     A papnõ kihúzta magát, és kihívóan nézte a közeledõ teremtményt. A varázsló szemmel láthatóan élvezte a nagyasszonyanya undorát: az agyszívók visszataszító lények, természetesen, de ez az egyed kifejezetten ocsmány volt, számos régi sérülés csúfította el agyvelõre emlékeztetõ duzzadt fejét, amely lebenyként lógott bal válla fölött.
     – Methil! – suttogta Quenthel, majd megismételte, ezúttal jóval hangosabban. – Methil El-Viddenvelp!
     – Szóval emlékszel rá! – mondta elismerõen az õsmágus.
     Természetesen emlékezett rá – aki Yvonnel nagyasszonyanya uralkodásának utolsó évtizedeiben már szolgálta a Baenre-házat, az nem feledhette el ezt a teremtményt. Õ volt a nagyasszonyanya titkos tanácsadója, gondolatolvasó képességének hála könnyedén fel tudta fedni az ellenségek és a barátok vágyait, titkos terveit és egyéb érzéseit. Fõleg azután vette nagy hasznát a szolgálatainak, hogy beletaszította a különleges képességekkel rendelkezõ Oblodra-házat a Karom-hasadékba a Zûrzavarok Korában, megsemmisítve õket ezzel, és így alig maradt pszionikus képességgel rendelkezõ drow a városban.
     – De õ meghalt a Mithrill Csarnok elleni harcban – suttogta a papnõ.
     – Ahogy te is – emlékeztette rá az õsmágus. – És tévedsz. A mi kedves barátunk nem halt meg, hála a test… hála a Bregan D’aerthe erõfeszítéseinek.
     – Kimmuriel – jegyezte meg Quenthel elmélyülten bólogatva. Gromph magában hálálkodott, amiért még idõben kijavította magát, és a nagyasszonyanyának eszébe jutott Kimmuriel Oblodra, a bukott ház túlélõjének neve, aki közismerten közeli barátságban állt az agyszívók közösségével, és nem mellékesen õ volt a híres-hírhedt zsoldosbanda egyik vezetõje.
     Ami azt illeti, Kimmuriel részt sem vett a súlyosan sebesült agyszívó életének megmentésében, ami a testvérük, Jarlaxle nevéhez fûzõdött. De ezt a nagyasszonyanyának nem kellett tudnia… azt pedig fõleg nem, hogy Jarlaxle-t milyen kapocs fûzi hozzájuk!
     – Mióta tudsz az agyszívó létezésérõl? – kérdezte a papnõ gyanakvó hangon.
     Gromph úgy nézett rá, mintha nem értené, hogy mire gondol.
     – Azóta, amióta te is… – kezdte a választ.
     – Mióta tudod, hogy idekint tartózkodik? – szakította félbe a nagyasszonyanya.
     – Néhány hónapja – felelte az õsmágus, de válasz közben már meg is gondolta magát, talán már évek is eltelhettek, amióta felfedezte a teremtményt.
     – És nem gondoltad, hogy értesítened kellene róla?
     Az õsmágus ismét úgy pillantott rá, mintha nem értene semmit.
     – Te is fel akarod használni õt, ahogy Yvonnel is tette korábban? – kérdezte, majd gyorsan folytatta, mielõtt még Quenthel felelhetett volna. – Nem teheted! Ez a teremtmény súlyosan sérült, biztosíthatlak róla, és csak fájdalmat okozna neked, nem vennéd semmi hasznát.
     Quenthel váratlanul felemelte a kezét és tenyérrel elõre kinyújtotta, hogy útját állja az agyszívónak, aki idõközben kellemetlenül közel merészkedett hozzájuk. Kiejtett egy varázsszót a nagyobb hatás kedvéért.
     – Állj!
     Az efféle egyszerû varázslatok alapvetõen nem hatnának egy ekkora mentális erõvel rendelkezõ lényre, de a Quenthel nagyasszonyanya által kiejtett szó nem hétköznapi erõt hordozott. A Methil El-Viddenvelp nevû agyszívó azonnal megtorpant, ami egyértelmûen alátámasztotta, hogy bizony alaposan csökkent a mentális ereje.
     – Akkor miért vagyunk itt? – kérdezte a papnõ az õsmágustól türelmetlen hangon.
     – Mert Yvonnel értené – felelte, és a lebegõ korongon lévõ vasdobozra pillantott. Elhúzta felette a tenyerét, a fedél pedig magától felnyílt. – Nézz bele!
     Quenthel felszisszent, amikor belepillantott a dobozba. Aszott, középen kettéhasított majd valahogy újra összeillesztett koponyát látott benne. Azonnal felismerte, hiszen rég halott anyja volt az!
     – Mi folyik itt? – kérdezte, és megrökönyödve hátrált el a lebegõ korongtól. – Hogy merészelsz efféle szentségtelen…
     – Csak megõriztem – szólt közbe Gromph.
     – Hogy… jutottál hozzá?
     – A Bregan D’aerthe segítségével, természetesen. Azokéval, akik Methil életét is megmentették.
     – Ez egyszerûen elfogadhatatlan!
     – Úgy érted, hogy Yvonnel felélesztése? – Quenthel hangja érezhetõen remegett, amin az õsmágus nem is csodálkozott, hiszen ha ez történne, akkor a jelenlegi nagyasszonyanya hatalma és tekintélye alaposan megcsappanna.
     A férfi megrázta a fejét.
     – Rég halott anyánk már nem alkalmas rá, a mágia ereje, amely oly sok évszázadon keresztül életben tartotta õt, elenyészett. Ha visszahoznánk õt az élõk sorába, csak elsorvadna és összetöpörödne, azonnal ismét meghalna.
     – Akkor miért kell a feje? – kérdezte a papnõ. Összeszedte a bátorságát, közelebb lépett a vasdobozhoz, és újabb pillantást vetett a rémisztõ, kettéhasított koponyára.
     – Elõször is mert különleges ereklye – felelte az õsmágus. – Hányszor panaszkodtál már a különleges gyûjteményem miatt az évek folyamán?
     – Ez még a te ferde hajlamaidhoz képest is visszataszító! – felelte Quenthel reccsenõ hangon.
     Az idõs férfi mosolyogva vont vállat.
     – Talán valóban igazad van, de… – biccentett és közben álla mozgatásával jelezte a nagyasszonyanyának, hogy forduljon meg. Az agyszívó izgatottan fészkelõdött, egész testében remegett, és undorító nyál csurgott a szájából és folyt végig fehér köpenyén.
     A papnõ mérgesen fordult vissza a fivéréhez, és metszõ pillantást vetett rá.
     – Magyarázatot! – követelte Quenthel. – Mi ez a gyalázatos…
     – Úgy tûnik, hogy nem csupán halott anyánk fejét sikerült megõriznem – felelte Gromph hanyagul. – Ahogy azt Kimmuriel Oblodrától, a Bregan D’aerthe vezetõjétõl megtudtam, aki természetesen az agyszívóktól hallotta, az agy bizonyos mintázatot mutat, apró összeköttetések és kapcsolatok biztosítják az emlékek megmaradását – magyarázat közben kinyújtotta a karját, a lebegõ korong pedig odaúszott Methilhez, aki ettõl még izgatottabbá vált, a csápjai vadul tekergõztek a levegõben.
     – Ne merészeljétek! – szólt rá a nagyasszonyanya mindkettõjükre.
     – Már többször megtettem – felelte az õsmágus –, a te javadat szolgálva, természetesen – tette hozzá.
     A papnõ szeme haragosan, fenyegetõen villant.
     – A Pókkirálynõ tud róla – folytatta Gromph. – Az Arach-Tinilith úrnõje legalábbis ezt állította, amikor beszéltem vele.
     A nagyasszonyanya dühösen nyúlt méltán rettegett korbácsáért, de mind az öt kígyófej egyszerre sziszegett, jobb belátásra bírva õt. Remegett a dühtõl, nagyon is jól ismerte ugyanis a testvére bizalmasát, de amennyire tudta, összeszedte magát, és összeszorított fogak között sziszegte:
     – Minolin Feyt elõbb avattad be, mint engem? – kérdezte.
     – Lolth parancsára – érkezett a letaglózó, megsemmisítõ válasz.
     Quenthel felsikoltott, grimaszba ránduló arccal pördült meg a tengelye körül, majd hátrált egy lépést, amikor észrevette, hogy Methil a vasdoboz fölé hajol, beleereszti a csápjait, és minden bizonnyal behatol Yvonnel Baenre nagyasszonyanya koponyájába!
     – Természetesen nem avattam be a titkokba Minolint – folytatta Gromph könnyed hangon –, csak homályos utalásokat tettem.
     – A Baenre-ház fölé helyezted a Fey-Branche-házat?!
     – Az Arach-Tinilith úrnõjének véleményét kértem egy olyan ügyben, ami felettébb nagyjelentõségû a Pókkirálynõ számára. Minolin Fey tisztában van vele, hogy az árulása nem a Baenre-ház, hanem közvetlenül a Pókkirálynõ ellen irányulna. Értsd meg, nagyasszonyanya, hogy a Pókkirálynõ nem dühös rám. Sõt mi több, abból, amit az istennõ szolgája Sos’Umptunak és Myrineylnek mondott, biztos vagyok benne, hogy Lolth egész idõ alatt erre várt, õ maga hagyta jóvá, sõt õ maga rendezte így az eseményeket. És ami azt illeti, ez mind miattad van, kedves húgom.
     Quenthel szeme ismét haragosan villant.
     – Minolin Fey gyenge – csikorgatta a fogát. – A leghatalmasabb rend bolondja, oly ostoba, hogy a saját tudatlanságát sem veszi észre.
     – Igen, de nézz tiszteletlen tettem mögé, és lásd meg az igazságot – mondta az õsmágus félelem nélkül. – Hogy értékeled az uralmadat, mint Menzoberranzan nagyasszonyanyja?
     – Hogy merészelsz ilyen kérdést feltenni nekem? – fakadt ki a papnõ.
     – Én vagyok az õsmágus. A testvéred vagyok. A szövetségesed.
     – A város virágzik! – dohogott a papnõ. – Nekem köszönhetõen Gauntlgrym felé terjeszkedünk!
     – Engem akarsz meggyõzni, vagy inkább saját magadat? – kérdezte Gromph ravaszul, mindketten tisztában voltak az igazsággal. Hatalmas horderejû események vették kezdetüket a Mágiavész elmúlása óta, és tudta, hogy Lolth istennõ is mozgásba lendült a misztikus mágia birodalmában, és mégis, Menzoberranzan lakosai pusztán külsõ szemlélõkként követték figyelemmel a történéseket.
     A felületes szemlélõdõ továbbra is azt láthatta, hogy a Baenre-ház ugyanolyan erõsen uralkodik Menzoberranzan felett, mint mindig a történelem folyamán, de a család nemesei tudták az igazságot. A Xorlarrin-ház, a város harmadik számú, és egyben az egyik legnagyobb mágikus hatalommal rendelkezõ házának elköltözése azzal fenyegetett, hogy felborul a rend és az egyensúly. Ez az esemény talán esélyt adhat Mez’Barris Armgo, a Barrison Del’Armgo-ház nagyasszonya számára a felemelkedéshez, és végre megszerezheti magának Yvonnel és késõbb Quenthel régóta hõn áhított rangját.
     A látszat ellenére az õsmágus és a papnõ is tisztában volt vele, hogy Menzoberranzan nyílt hatalmi háború szélére sodródott.
     – A barátunk készen áll – közölte Gromph.
     Quenthel kíváncsi pillantást vetett rá, majd miután megértette a célzást, kikerekedett szemmel fordult meg és nézett a pontosan mögötte ácsorgó agyszívóra. Azonnal hátrébb akart lépni onnan, de az õsmágus megelõzte õt, és egy villámgyorsan elmondott varázslattal megbénította – egy egyszerû varázslattal, amelynek nem kellett volna fogást találnia Menzoberranzan nagyasszonyanyján.
     Hacsak nem maga Lolth istennõ tette ezt lehetõvé, döbbent rá a papnõ rémülten, kõvé dermedve.
     Minden erejét megfeszítve küzdött az álnok mágia ellen, de semmit sem tehetett. Methil El-Viddenvelp kígyóként tekergõzõ csápjai kinyúltak, gyengéden megérintették a bõrét a nyakán majd az arcán, végül bekúsztak az orrlyukaiba.
     A teljes megbotránkozás, majd az elemi erejû harag maszkja ült ki a nagyasszonyanya arcára. Gromph még soha életében nem látta õt ennyire dühösnek. Tisztában volt vele, hogy ha sikerülne kiszabadulnia a varázslat fogságából, akkor gondolkodás nélkül rávetné magát, válogatás nélkül vetve be fizikai erõt és pusztító mágiát, hogy megbüntesse és ízekre szedje õt. Szabadjára eresztené az ötágú, kígyófejû korbácsot, ráuszítaná õket, hagyná, hogy beléfecskendezzék kínzó mérgüket, hogy marcangolják a húsát és lakmározzanak a belsõ szerveibõl.
     Ha sikerülne kiszabadulnia a varázslat fogságából!
     De nem tudott, mert maga Lolth úrnõ állította õt ez elé a fájdalmas és megalázó próbatétel elé, és Gromph tökéletesen biztos volt benne, hogy ha mindez véget ér, akkor a nagyasszonyanya köszönetet mond majd neki a kíméletlen büntetés helyett.
     Egyelõre azonban el kellett tûrnie, hogy az agyszívó behatol az elméjébe, vissza kellett tartani mindent elsöprõ, tomboló dühét és elviselni az iszonyatos, kínzó fájdalmat.
     Tán sosem sikoltott úgy életében! Rémülten állt ott, és sosem tapasztalt, ismeretlen mélységû és eredetû kínt kellett kiállnia, miközben az agyszívó a dolgát végezte. Quenthel nagyasszonyanya fájdalmas sikolyai visszaverõdtek Mélysötét járatainak falairól, és messzire szálltak.
     


     MÁSODIK FEJEZET
     
     EMBEREKRÕL ÉS SZÖRNYEKRÕL
     
     – Téged nem érdekel, hogyan döntenek? – kérdezte Wulfgar Registõl. A félszerzet kicsiny házikójának verandáján ücsörögtek, a kellemes tavaszi délutáni idõben, egy nappal azután, hogy visszatértek Kelvin Halmáról. A Maer Dualdon névre keresztelt tavat nézték, és az enyhén hullámzó vízfelszínen megcsúszó napsugarak csillogásában gyönyörködtek. Mind a ketten púpozott pipát tartottak a kezükben, a pipafüvet a félszerzet szerezte, amikor legutóbb átkelt a Boareskyr hídon.
     Regis vállat vont, majd füstkarikát fújt, és mélán nézte, ahogy lustán tovaszáll a délrõl érkezõ gyenge szélben. Úgy volt vele, bárhogy határoz is Drizzt, Bruenor és Catti-brie, neki megfelel, ugyanis nem tervezett elõre, nem gondolkozott azon, hogy milyen irányt kellene szabni az életének. Õ a múlton merengett, azokat a napokat idézte fel magában, amelyeket a Vigyorgó Pónik társaságában és a Morada Topolinóban töltött.
     – Miért gondoltad meg magad? – kérdezte, megelõzve az óriási termetû barbár harcost, aki már éppen újabb megjegyzésre készült. A félszerzet hatalmas barátjára nézett, akirõl lerítt, hogy igen kényes témát érintett, ezért nem is feszegette tovább a kérdést.
     – Te valóban élvezed ezt? – kérdezte a barbár, majd a szeme elé tartotta a pipát, és fancsali képpel nézegette tömött fejét.
     A félszerzet nevetett, nagyot szippantott a pipafûbõl, újabb füstkarikát fújt, majd gyorsan utána egy másikat, egy kisebbet, amely átlebegett az elõzõ közepén.
     – Segít ellazulni, az idõ gyorsabban telik elmélkedés közben – felelte. – El tudok merülni a múltban, hogy csak az emlékeimmel foglalkozzak, ki tudom üríteni az elmémet, hogy ne gondoljak semmire, csak élvezzem a pillanat varázsát – az elõttük elnyúló tóra mutatott. Vékony felhõcsík látszódott a nyugati égbolton a távolban, amely ragyogó narancsszínben fürdött a lenyugvófélben lévõ nap fényétõl. – Az itt és most számít – tette hozzá.
     A barbár harcos megértõen bólintott, majd tett még egy próbát a pipával. Fintorogva tette a végét a szájába, és tétován megszívta, gyengén és röviden.
     – Abban a szép ezüstkürtben kellene tárolnod a pipafüvet – javasolta a félszerzet. – Készítenék hozzá fedelet, hogy ne szóródjon szét.
     Wulfgar fanyar félmosollyal válaszolt, majd megemelte az említett tárgyat.
     – Nem – mondta komoly hangon. – Arra használom, amire való.
     – Szeretsz hangoskodni – jegyezte meg a félszerzet.
     – Ez nem közönséges kürt.
     – Mesélj! – kérte Regis.
     – Három évvel ezelõtt visszamentem Jéghalál fészkéhez – kezdte Wulfgar, Regis pedig úgy szisszent fel, hogy közben benyelte a füstöt, és fuldoklott tõle.
     – Úgy találtam, hogy számos kincs vár még ott felfedezésre, és számos ellenség vár lekaszabolásra – folytatta.
     – Visszamentél a sárkány fészkéhez? – hüledezett a félszerzet.
     – A rég halott sárkány fészkéhez, de igen.
     – És ezt ott találtad? – kérdezte Regis, és a kürtre mutatott.
     A barbár harcos enyhén elfordította a kürtöt, és Regis csak ekkor fedezte fel a reggeli fényben élénken csillogó tárgy valódi szépségét. Egyszerû kialakítású kürt volt, afféle, amilyeneket a bikák szarvából faragnak, de ez ezüstbõl készült, és barnásszürke sáv futott körbe rajta a hossza feléig. Ez a sáv még az ezüstnél is fényesebben ragyogott, ugyanis számos fehér gyémánttal ékesítették. Ezt a hangszert bizony nem kérges munkáskezek formálták, és egészen biztos, hogy nem a jeges tundrán élõ barbárok mûve. Talán elfek készítették, vagy törpék, vagy a két nép közösen.
     – A kürt talált meg engem – helyesbített Wulfgar. – Méghozzá a nagy szükség óráján, amikor jégtrollok szorongattak minden irányból.
     – Ezzel hívtad segítségül a társaidat? – kérdezte a félszerzet.
     – Azért fújtam bele a kürtbe, hogy megakasszam az ellenség rohamát, azért mert hangosabb bármely elkeseredett ordításnál, ugyanis azt hittem, hogy ott és akkor véget ér számomra a kaland, és nem élem meg a napot, amikor újra láthatom a barátaimat Kelvin Halmán. De igen, segítség érkezett a Harcosok Nyughelyérõl.
     A félszerzet hitetlenkedve meredt rá, ilyesmirõl még soha életében nem hallott.
     – Szellemek jöttek?
     – Harcosok – pontosított a barbár. – Félelmet nem ismerõ ádáz harcosok. A köd mélyébõl bújtak elõ, és semmivé foszlottak, amikor levágták õket. Egyet kivéve, aki túlélte a csatát. Egyetlen szót sem szólt hozzám, valójában egyikük sem adott ki hangot, és végül õ is eltûnt.
     – Megfújtad azóta? – kérdezte Regis.
     – A mágikus ereje korlátozott mértékû, úgy tûnik, hogy hetente csak egyszer lehet igénybe venni, egyébként olyan, mint egy közönséges kürt.
     – És ilyenkor mindig a segítségedre sietnek ezek a harcosok?
     A barbár bólintott, és újabb próbát tett a pipával.
     – És hányan jönnek? – kíváncsiskodott tovább a félszerzet.
     Wulfgar vállat vont.
     – Idõnként csak néhány, de egyszer például tíz. Lehet, hogy egy nap egy egész hadsereget is megidézek majd, de akkor csupán egyetlen órám lesz a cselekvésre!
     Regis élõ kígyókat növesztõ, különleges mágikus tõrére csúsztatta a kezét. Pontosan értette barátja megjegyzését.
     – Szóval miért gondoltad meg magad? – Regis úgy döntött, hogy visszatereli a beszélgetést az eredeti mederbe, és ismét feltette a kérdést. – Amikor legutóbb láttalak Iruladúnban, úgy döntöttél, hogy nem akarsz ismét halandóként élni, és inkább belegázolsz a tóba.
     – Emlékszel még rá, amikor elõször találkoztam Bruenorral? – kérdezett vissza a barbár. Minden egyes szó után köhögött, megszabadulva a beszívott pipafüsttõl.
     Regis bólintott, mégis hogy felejthetné el a Kelvin Halmán vívott csatát?
     – Még nem is voltam igazi férfi, inkább csak egy kölyök – magyarázta Wulfgar. – A népem háborút indított a városok és a törpék ellen. Nem Bruenorék döntöttek úgy, hogy harcolnak, kényszerûségbõl keveredtek bele. Amikor ifjú, ádáz és büszke harcosként, törzsem harci lázától égve megpillantottam ezt a rõt szakállú törpét, azt tettem, amit minden harcostól elvárnak, amit Tempus tanai megkövetelnek tõlünk.
     – Rátámadtál – dünnyögte Regis, majd kacagni kezdett, és elõvette szörnyû törpe hanghordozását. – Egen, üssed csak a kobakját, te kölök! Hát nem mondák néked, hogy sose üssed egy törpe fejét?
     – Szigorú lecke – ismerte el a barbár. – Ha nedves pokrócot dobtam volna rá, azzal is többre mentem volna, mint a Harcpöröly Bruenor fejére mért csapással. Mennyire könnyedén terített le, egyszerûen kisöpörte alólam a lábamat. Wulfgarnak ott és akkor meg kellett volna halnia.
     – Bruenor természetesen nem ölt meg téged – vette át a szót a félszerzet. – Ezért döntöttél úgy, hogy a tó helyett inkább elhagyod az erdõt? – kérdezte, de hallani lehetett a hangján, hogy nincs meggyõzõdve a válaszról, hiszen nem is érezte úgy.
     – Bruenor nem ölt meg engem – felelte Wulfgar. – És ha ez még nem lett volna elég, a törpéknek sem engedte, hogy megöljenek! Pedig joguk lett volna hozzá, én hoztam a bajt a saját fejemre. Faerûn egyetlen bírája sem ítélte volna el Bruenort és a törpéket, ha ott és akkor igazságot szolgáltatnak a csatatéren, és döntenek a sorsom felõl. Ráadásul semmiféle érdekük nem fûzõdött ahhoz, hogy életben hagyjanak.
     A félszerzet a kezében tartotta a pipáját, de ezúttal nem tartotta a szájához, amikor felemelte a fejét, hogy a hatalmas termetû barátjára nézzen. Döbbent arckifejezéssel nyugtázta, hogy a barbár hangja õszinte tisztelettõl és nagyrabecsüléstõl remeg, hogy melegség és mélyrõl fakadó öröm hatja át a szavait. A vonásai is errõl árulkodtak. Az óriási férfi békésen nézte az elõttük csillogó tavat, a pipa ott lógott a szája sarkában, és a félszerzet úgy találta, hogy illik hozzá.
     – Nem ölt meg engem – folytatta Wulfgar merengõ hangon, és inkább saját magához beszélt, mintsem a félszerzethez. Vélhetõen annak a belsõ párbeszédnek adott hangot, amelyet önmagával folytatott le Iruladún tavának mágikus vizében. – Befogadott. Új életet és otthont adott nekem, és veletek illetve a Harcpöröly klánnal együtt új családot. Más ember lettem az után a csata után, és ezt Bruenornak köszönhetem. Visszatértem a népemhez, ahol beleszerettem egy asszonyba, és ahol gyerekeim születtek… – félbehagyta a mondatot, és fülig érõ szájjal vigyorgott rá a félszerzetre, ép fogai hófehéren világítottak sárgás színû szakálla keretében. – És unokáim! – tette hozzá ragyogva.
     – Mind eltávoztak már? – kérdezte Regis komor hangon.
     A barbár bólintott, és visszafordult a tó felé, a tekintetében nyoma sem volt fájdalomnak, sem szomorúságnak, sem beletörõdésnek.
     – A Harcosok Nyughelyére, úgy hiszem. És ha igazak a legendák, akkor ott várnak majd rám, ha az életem ismét véget ér, és az utam egyenesen a csarnokokba vezet. Ugyan mit számít néhány évtized az öröklét isteni ígéretéhez képest?
     – Ha? – A félszerzet fülét megütötte a különös utalás. Mindannyian életüket vesztették, és egy istennõ hatalmának köszönhetõen éledtek újjá és tértek vissza a halandók világába. Ezek után mégis hogyan kételkedhetnének a túlvilági létben?
     Élénk tekintettel fürkészte a hatalmas termetû barbár arcvonásait, miközben az kurta vállrándítás közben válaszolt.
     – Nem tudom, hogy mi rejtezik a tó vize alatti barlang túloldalán, ahogy az élet utáni lét mikéntjérõl sem tudtam semmit, mielõtt abba a különös erdõbe mentem volna.
     – Mégis meghaltál és odamentél, méghozzá egy istennõ erejének köszönhetõen.
     – Talán igen.
     Regis hitetlenkedõ pillantással méricskélte õt.
     – Ugyan ki tudhatná az igazságot? – tette fel a kérdést Wulfgar. – Lehet, hogy ez az egész csak egy ravasz varázsló fortélya. Lehet, hogy mágikus kelepcébe csalt bennünket, hogy a saját alantas céljai érdekében használjon fel minket.
     – Ezt nem mondhatod komolyan! – csattant fel a félszerzet.
     A barbár harsányan nevetett, jó erõsen megszívta a pipát, és kis híján sikerült karikát fújnia a füstbõl – és ezúttal csak egészen aprót köhintett.
     – Mit se számít – dünnyögte Wulfgar hanyag vállrándítás kíséretében. – Amikor rádöbbentem az igazságra, hogy nem tudhatom, hogy mi vár rám az Iruladún mágikus tava alatti barlang túloldalán… – ismét szünetet tartott, látszott rajta, hogy a megfelelõ szavakat keresi. A félszerzet úgy sejtette, hogy a barbár olyasféle megvilágosodáson esett át, amit nem tud kellõképpen megfogalmazni.
     – Bármit tervezzenek is velem az istenek, miután végérvényesen meghalok, az kizárólag õrajtuk áll – folytatta a barbár. – Miután erre rádöbbentem, végre abba tudtam hagyni az állandó kérdezõsködést, hogy mit akarhat tõlem Tempus.
     – És inkább azt kérdezted, hogy melyik lehet a legmegfelelõbb út a számodra – fejezte be helyette a gondolatot Regis.
     Wulfgar lenézett kistermetû barátjára, és ismét szélesen mosolygott.
     – Ugyan miféle hálátlan gyerek lettem volna, miféle hûtlen barát, ha úgy döntök, hogy a másik utat választom, és alámerülök abba a tóba?
     – Egyikünk sem neheztelt volna rád – felelte Regis.
     A barbár harcos õszinte, nyílt tekintettel bólintott.
     – Mégis bebizonyosodott, hogy jobban tettem, amikor visszatértem – ismét nagyot szippantott a pipafûbõl, és a kifújt füstkarika ezúttal valóban körre hasonlított.
     Regis nem tétovázott, azonnal átrepített rajta egy kisebb karikát.
     
     -------------------------------------------------
     
     – Nem akartam eljönni – ismerte el Bruenor Drizzt és Catti-brie elõtt, aki a drow ágyának szélén ücsörgött. A kósza félig fekve, félig ülve pihent, még mindig felettébb gyengének érezte magát a súlyos sérülésektõl. A törpe megrázta bozontos üstökét, újfent dús szakálla erõsen rázkódott, és úgy járkált fel-alá a szobában, akár a ketrecbe zárt fenevad.
     A beismerés nem rázta meg a drow kószát, de Catti-brie arcán kiütközött a meglepetés.
     – Körpajzsos Reginald, Emerus király testõrségének kapitánya, szolgálatotokra – mondta Bruenor már-már kecses meghajlás kíséretében.
     – Elképesztõ történet – felelte Drizzt a fejét csóválva, végigpörgette a fejében mindazokat a hihetetlen történeteket, amelyeket a barátai osztottak meg vele az elmúlt két napban. Természetesen Regis vitte a prímet, valódi bárdként regélt, és ha csak a fele is igaz volt annak, amit elõadott, akkor igencsak izgalmas második életet élt. – Szóval ti mind mások gyermekeként éltetek, és végig megõriztétek az összes emléketeket a korábbi életetekrõl. El sem akarom hinni, pedig semmi okom kételkedni benne.
     – Úgy zsongott a kobakom, hogy majd’ beleõrülék. Egen, belekergetett az ivásba, úgy biza – tódította Bruenor és látványosan kacsintott.
     – Emerus király a Felbarr Citadellában? – kérdezte Drizzt merengõ hangon.
     – Egen, õ az.
     – És hogy megy a jó király sora?
     A törpe vállat vont.
     – Felbolydult a vidék, a földek az orkok szagától bûzlenek.
     – Hát ezért tértél le majdnem a számunkra kijelölt ösvényrõl, és szegted meg a Mielikki istennõnek tett esküt – állapította meg Catti-brie, és Drizzt ismét látta rajta a meglepetést, sõt mintha bosszúsnak tûnt volna Bruenor állítása miatt.
     A törpe válaszolni készült, de visszafogta a nyelvét, a kószára nézett, és rá egyáltalán nem jellemzõ módon alaposan végiggondolta a mondanivalóját és megválogatta a szavakat.
     – Épp azt mondtad, hogy… – noszogatta õt Catti-brie.
     Bruenor heves legyintéssel intette csendre õt.
     – Azé’ jöttem ide, hogy a barátomé’ harcoljak, úgyhogy menjünk a csata elébe, és vívjuk meg végre – egyenesen Catti-brie szemébe nézett, miután befejezte a mondatot, mintha azt várná, hogy azon nyomban felpattan a helyérõl, és kivezeti õket a vadonba.
     – Miféle csatát? – kapta fel a fejét Drizzt.
     – Ki tudhatná? – felelte Catti-brie, de nem hozzá, hanem a törpéhez beszélt. – Azt tettük, amit az istennõ kért tõlünk. Ha nem tesszük, akkor…
     – Meg kellett volna halnom ott fenn Kelvin Halmán azon az éjszakán – szakította félbe a drow. Megfogta Catti-brie kezét, aki mélyen a szemébe nézett, majd bólintott. Többször is elmondták már neki, hogy halálos sebeket kapott, és azt is elmesélték, hogy maga Mielikki vezette oda õket arra a helyre, pont azon a bizonyos éjszakán.
     – Akkó’ itt végeztünk is, úgyhogy én tovább ballagék! – szögezte le Bruenor dörgõ hangon.
     – El akarsz hagyni minket? – kérdezte tõle a kósza.
     – Ó, te vélem jössz, efelõl ne félj – vágta rá a törpe. – Helyre kell hoznom valamit… valamit, amit néked is helyre kell hoznod.
     – Sokvesszõs?
     – Mint mindig.
     A drow lemondóan rázta meg a fejét.
     – Nincs háború – mormogta halk hangon. – És ez rendjén is van így.
     – Háború közelg, nem kétség – vitatkozott Bruenor. – Méghozzá sebesen, ha nem vette máris kezdetét! A felbarri napjaim alatt, majd késõbb Mithrill Csarnokban…
     – Visszatértél Mithrill Csarnokba? – kérdezte a másik két vándor egyszerre.
     A törpe végre abbahagyta a járkálást, és nagy levegõt vett, hogy megnyugtassa magát.
     – Egen, de nem ismerének fel, Körpajzsos Reginald vagyok… Kicsi Arr-Arr, miként Emerus törpéi neveztek. Ott töltém ’79 java részét, és igazat szólok. Háború közelg az Ezüstgyepûk felé, méghozzá sebesen, ha nem ért máris oda.
     – Ezt nem tudhatod – ellenkezett a drow. – Korábban is sikerült elkerülni a harcokat, és biztosan így lesz most is.
     – Nem! – emelte fel a hangját Bruenor, és hevesen dobbantott csizmás lábával. – Többé már nem! Hibát vétettem, midõn aláírtam ama átok szerzõdést! Csak elodázám véle a dolgokat.
     – Nem volt választásunk.
     – De igenis volt! – kezdett visszatérni a régi Bruenor, annál hangosabban beszélt, minél izgatottabbá vált. – Kettébe kellett volna hasajtanom annak a bûzös Obouldnak a koponyáját, és véget vetni az egésznek! És ami Mithrill Csarnokot illeti… ki kellett vón tartanunk.
     – A többi királyság nem jött el, hogy segítsenek – vitatkozott vele a drow.
     – Ki kellett volna tartani! – bömbölte a törpe, és ismét hevesen dobbantott. – Elgyüttek vón, higgyél nekem! Ott és akkó’ végezni kellett volna Oboulddal és a girhes orkjaival.
     – Ezrek haltak volna meg mindkét oldalon.
     – Nem szégyen a halál, ha orkokat ölsz!
     Ekkor váratlanul kivágódott az ajtó. Regis és Wulfgar rontottak be a szobába, és olyan vad tekintettel néztek körül, mint akik ádáz csetepatéra számítottak.
     – Éltél az eséllyel – Drizzt próbált olyan nyugodt hangon beszélni, amennyire csak tudott. – Egy olyan eséllyel, amely örökre megváltoztathatja e két nép kapcsolatát, ha a béke fennmarad.
     – Én tán nem akarám ezt.
     – Inkább háborúznál? – kérdezte a drow. Catti-brie-re nézett, és alaposan meglepõdött szigorú tekintete láttán… õrá szegezte, és nem Bruenorra. – Obould király más utat javasolt – folytatta zavartalanul. – Nem gyõzhettünk ellene, egyedül semmiképpen sem, de tán akkor is kevesen lettünk volna ellene, ha az Ezüstgyepûk összes királysága összefogott volna, amire nem került volna sor. Fennmaradt a béke a vidéken, akárhogy is vesszük.
     – Jártam ott – dörmögte a törpe. – Nem oly békés.
     – De nem dúl háború a földeken – világított rá a kósza. – Hányan születtek meg azóta, vagy élhették le békében az életüket, akik más körülmények között csak halált és szenvedést láttak volna maguk körül, és a seregek örökös robajlása kísértette volna az álmukat?
     – És hányat tipornak most majd a sárba a csizmás lábak, mert száz éve nem ûzénk vissza Obouldot mocskos vackába? – vágott vissza a törpe
     – Tudtuk, hogy hosszú és rögös út vezet a béke megtartásához – felelte Drizzt. – De megéri ragaszkodni hozzá.
     – Nem! – csattant fel Catti-brie. Mindkét férfi döbbenten és hitetlenkedve meredt az állandóan visszafogott, szelíd lányra. – Nem – ismételte meg jóval halkabban, de ugyanolyan határozottan. Többször is megrázta a fejét, hogy még nagyobb nyomatékot adjon a szavainak. – Csak áltattuk magunkat, hamis reményt tápláltunk a rideg valóság örvénylõ forgatagával szemben.
     – Te is ott voltál az emelvényen mellettünk a Garumn-szurdokban, amikor Bruenor aláírta a szerzõdést – emlékeztette rá a kósza.
     – Én le akartam vadászni Obould királyt veled és Bruenorral és Regisszel együtt – felelte Catti-brie. – Én megakartam ölni õt, nem pedig koccintani vele.
     – De végül megértetted és elfogadtad a szándékot, és egyetértettél a szerzõdés feltételeivel.
     – És tévedtem – érkezett a tömör beismerés. – És te tévedtél a leginkább mindnyájunk közül, szerelmem.
     Hosszú, néma csend ereszkedett a szobára, mindenki Catti-brie meglepõ visszavágásán és egyben vádaskodásán rágódott. Drizzt fagyosan nézett rá, mintha éppen most repítettek volna át egy nyílvesszõt a szívén és a lelkén, de Catti-brie nem hátrált meg, állta a kemény pillantást.
     – Úgy tûnik, izgalmas idõket mulasztottam el – jegyezte meg Wulfgar, aki annak idején elhagyta a barátait és Mithrill Csarnokot, még a Garumn-szurdoki szerzõdés megszületése elõtt, és sosem tért vissza. Erõltetetten kuncogott, hogy megtörje a feszült hangulatot, de szemmel láthatóan nem járt sikerrel.
     – Olyan tanácsot adtam Bruenornak, amit a legjobbnak véltem – törte meg a csendet Drizzt szinte suttogva.
     – Jó terv volt – szólalt meg Regis, de senki sem figyelt oda rá.
     – Nem tudhattál volna rávenni engem ama átok pergamen aláírására, ha a szívem mélyén nem értek egyet véled – dörmögte a törpe.
     – Gyakran a legjobb szándék is rossz tanácsot szül – jegyezte meg Catti-brie.
     – Azért rángattál vissza minket az élõk világába, hogy kiélhesd egy száz évvel ezelõtti döntés felett érzett váratlanul támadt haragodat? – kérdezte Regis, és ezúttal a szoba közepébe viharzott, hogy ne lehessen figyelmen kívül hagyni, megállt a törpe elõtt, és kihívóan nézett Catti-brie-re.
     Mielikki papnõje meglepetten pillantott rá, de szinte azonnal kedves mosoly terült szét gyönyörû arcán.
     – Hiba volt, méghozzá hatalmas hiba – felelte –, ezt most már mindnyájunknak be kell látnia, ugyanis az elõttünk álló döntések ugyanolyan jelentõségteljesek és sorsfordítóak, mint amiket a múltban kellett meghoznunk.
     – Úgy érted, amiket rosszul hozánk meg – dörmögte a szemmel láthatóan izgatott Bruenor.
     – Egen – helyeselt Catti-brie a tétovázás legcsekélyebb jele nélkül… és ez esetben sem érzõdött a hangján, az arckifejezésén vagy a testbeszédén, hogy amit mond, az több mint állítás, az már inkább vádaskodás.
     – Nagyon magabiztosnak tûnöl te lyány – szólt rá Bruenor.
     – Ezek orkok – érkezett az egyszerû magyarázat, halálosan színtelen hangon, amelyben nem fért meg a megbocsátás. – Meg kellett volna ölnünk õket, az összest.
     – Az asszonyaikat is? – kérdezte Drizzt.
     – Hol a gyerekvacok?! – Catti-brie a legjobb törpe hanghordozásában felelt, azzal a könyörtelen csatakiáltással, amit az alacsony termetû szakállas nép akkor használ, amikor sikerül áttörniük a goblinfélék vagy gonosz óriások védelmi vonalán és behatolni az erõdjükbe. Régi, közkedvelt és tréfás mondásnak számított a törpék között, akik gyakorta kurjantották el magukat és koccintották össze a korsójukat egy-egy részeg tivornya alkalmával. Amikor azonban Catti-brie kimondta ott abban a szobában, mind a négy társa úgy érezte, hogy halálosan komolyan is gondolja.
     A drow össze is rezzent, bántotta a fülét a felkiáltás.
     – Fognád a kardodat, és… – kezdte a drow.
     – Igen – vágta rá a lány, a többiek pedig összerezzentek, a dermesztõ érzéketlenség jeges fuvallata söpört végig rajtuk.
     Drizzt kikerekedõ szemmel, hitetlenkedve nézte az elõtte álló nõt, aki egyszerre volt magas és gyönyörû, ugyanakkor félelmetes is abban a fehér ruhában és fekete sálban. Érezte, hogy az oldalt álló félszerzet õt nézi, de nem pillantott rá, felesleges lett volna, hiszen semmivel sem tudta volna felvidítani panaszos képét és tekintetét. Semmivel, hiszen a szobában tartózkodók közül õ maga zavarodott össze a legjobban!
     – Mi folyik itt? – kérdezte meg végül Regis halk, elfojtott hangon.
     – A teher, melyet cipelsz, elhomályosítja az ítélõképességedet – mondta Catti-brie kertelés nélkül a drow-nak. – Amit magadban látsz, azt keresed másokban is – még az orkokban és goblinokban is – megcsóválta a fejét. – De ez csakis igen ritka, különleges esetekben lehetséges.
     – Túlságosan magabiztos lettél, te lyány – figyelmeztette Bruenor.
     A mögöttük álló barbár harsány kacaja meglepte és kizökkentette õket, megfordultak, és értetlenül néztek rá.
     – Ezt Mielikki mondta neki – adott magyarázatot Wulfgar, és Catti-brie irányába intett a fejével. Mindannyian visszafordultak a papnõ felé, aki még csak nem is pislogott, merev tekintettel bólintott, hogy igazolja a barbár szavait.
     – A goblinfélék mások, mint a világ többi népe – magyarázta Catti-brie. – Õk nem olyanok, mint az emberek, félszerzetek, elfek, törpék, gnómok… vagy éppen a drow-k. Éppen ebben tévedsz, szerelmem. Ebben tévedtünk mindannyian, amikor azon a távoli múltba veszõ napon beleegyeztünk, hogy aláírjuk a Garumn-szurdoki szerzõdést. Abban reménykedtünk, hogy a saját nézeteinket kivetíthetjük az egész világra, és beleláthatjuk még az orkok lelkébe is. Talán azért, mert elkeseredetten akartunk hinni, mert valójában nem volt választásunk, de akkor is tévedtünk. Mielikki megmutatta nekem.
     Drizzt folyamatosan a fejét csóválta, de inkább zavarában, nem tiltakozása jeleként.
     – Õk gonoszak – zárta le a mondandóját Catti-brie egyszerûen.
     – Találkoztál már a fajtámmal? – gúnyolódott a drow.
     – Nem elhanyagolható a különbség – felelte gondolkodás nélkül Catti-brie, számított rá, hogy ebbe az irányba halad tovább a beszélgetés. – A te néped, a nagy többség legalábbis, egy démoni istennõ hálójában vergõdve nevelkedik, olyan hatalmi rendszert alakított ki, ahol gyakorta elkerülhetetlenek a gonosz cselekedetek. A drow-k sûrûn hajtanak végre gonosz tetteket, ezt elismerem, de ez csak döntés, a szabad akarat kérdése, csakhogy a Pókkirálynõ a drow-k neveltetése révén eltorzítja a szabad választás lehetõségét, és a saját érdekeinek megfelelõen használja fel õket. A goblinfélékkel és az óriások többségével azonban nem ez a helyzet.
     – Egy kószának tudnia kell ezt – vetette közbe Bruenor dörmögve, és amikor mindenki ránézett, vállat vont és kacagott. – Tán nem ez a kiképzésed lényege, elf? – kérdezte a drow-tól.
     Drizzt nem felelt, visszafordult Catti-brie-hez.
     – Egyszer találkoztam egy goblinnal, aki errõl vitatkozna veled – mondta.
     – Nojheim, igen tudom – felelte a lány. – Emlékszem arra a történetre.
     – Talán tévedtem vele kapcsolatban?
     Catti-brie vállat vont.
     – Talán vannak kivételek, de ezek az egyedek eltérõen viselkednek népük többi tagjához képest. Talán nem is volt tisztavérû goblin… jó érzésû félorkok is léteznek, sõt egész közösségek élnek békességben.
     – De a tisztavérû goblinfélék nem? – kérdezte a drow.
     – Õk nem.
     – Szóval akkor azt kell feltételeznünk, hogy õk mindannyian, az orkok, a goblinok, a gnollok és a koboldok mind eredendõen gonoszak? – kérdezte Drizzt, szándékosan kétkedõ és egyben aggodalmas hangon. – Könyörtelenül kellene bánnunk velük, és gondolkodás nélkül lesújtani rájuk?
     – Igen – felelte Catti-brie.
     – Most úgy viselkedsz, mint Menzoberranzan nagyasszonyanyái, amikor más népekrõl beszélnek – fedte meg õt a drow, de Catti-brie ezúttal sem hátrált meg, sõt a szeme se rebbent.
     – Ha Bruenor mondaná ezt mondjuk… Nesmérõl, akkor azt mondanám, hogy az összehasonlítás a nagyasszonyanyákkal megállja a helyét – felelte. – De az én állításommal szemben nem. A goblinfélékkel szemben nem. Õk pusztításra és rombolásra születtek. A létezésük fertelmes fekély a világ testén, állandó veszélyt és kihívást jelentenek azok számára, akik jó eszmékért és értékekért küzdenek. Õk nem királyt szolgálnak vagy istennõt, ahogy teszik azt a drow-k. Ezek nem olyan uralkodó szavai, aki hódításra vágyik, sem olyan nép véleménye, amely felsõbbrendûségre törekszik. Ez a kendõzetlen igazság, úgy, ahogy Mielikki mondta nekem. A goblinféléket nem nevelték gonoszságra, õk természetüknél fogva azok. Ez nem elhanyagolható, hanem alapvetõ különbség, és jaj annak, aki becsukja a szemét, és nem vesz tudomást róla.
     – Obould király másképp látta – érvelt Drizzt. – Õ jobb utat talált a népe számára, és az erejének köszönhetõen… – Azonnal félbehagyta a mondatot, amikor észrevette Catti-brie ráncos homlokát és haragos tekintetét.
     – Ez tévesztett meg minket és Obould királyt is – magyarázta meg Catti-brie. – Páratlan ajándékokat kapott félszemû Gruumsh sámánjaitól, sõt magától Gruumshtól is, mint amilyen a hatalmas ereje, ami nagyobb, mint amekkorával bármely ork rendelkezhetne. De bölcsebb is lett, másképpen tekintett a népére, másnak látta õket, és el is hitte ezt, hogy azután az erejét kihasználva más útra terelje õket.
     – Szóval akkor mégsem áll meg a lábán az érvelésed! – csattant fel a drow.
     – De igen, ha mindez csak cselvetés – folytatta Catti-brie zavartalanul. – Gruumsh Obould királyon keresztül szervezte közösségbe az orkokat, társállamot hozott létre az Ezüstgyepûk királyságainak szomszédságában, de csak azért, mert úgy véli, hogy belülrõl könnyebben és hatékonyabban rombolhatja le az összetartó birodalmak közösségét. Obould még azzal a sereggel sem hódíthatta volna meg az Ezüstgyepûket, amit toborzott. Több tízezer jó nép fia halt volna meg a harcokban, de a királyságok nem buktak volna el. Úgy tûnik, hogy Gruumsh ezúttal többet követelt az alattvalóitól.
     – És mi megadtuk neki – panaszolta Bruenor gyászos hangon.
     Drizzt aggodalmas pillantással fordult felé, majd visszavándorolt a tekintete Catti-brie-re, akinek végre némi sajnálkozás mutatkozott a szemében – tán együttérzés is, de látszott rajta, hogy egyetért a komor kijelentéssel.
     – Ezek nem jó szándékú népek – folytatta Catti-brie lágyabb hangon, mint eddig –, ezek szörnyetegek. Ez a többi fajról nem mondható el, még a tieflingekrõl sem, akik démoni eredetûek, mert õk a goblinfélékkel ellentétben szabad akarattal rendelkeznek, és lelkiismereti kérdésekben ésszerûen cselekednek. Nekik van lelkiismeretük! A tisztavérû goblinféléknek nincs, ezt állítom… Mielikki állítja. Ha találnál egy oroszlánkölyköt a pusztában, és hazavinnéd, hogy felneveld, nagyobb biztonságban lennél, mintha egy goblin gyermeket nevelnél fel, mert az megölne, ha úgy hozná a sors, mohó, kicsinyes nyereségvágyból, vagy csak pusztán a gyilkolás öröméért.
     Drizzt úgy érezte, hogy hullámzik a talpa alatt a talaj. Nem kételkedett Catti-brie szavaiban, miként abban sem, hogy valóban Mielikki éneke ihlette azokat. Ez mindig is hatalmas lelki kínt okozott neki – a csavargó kósza, aki elegendõ bátorságot gyûjtött ahhoz, hogy letérjen a népe által választott és követett gonosz ösvényrõl, és elhagyja a szülõvárosát. Valóban helyes Catti-brie meglátása? És mindenek elõtt vele kapcsolatban?
     A szavak ott zsibongtak az elméjében: „A teher, melyet cipelsz, elhomályosítja az ítélõképességedet.” Nem akarta ezt elhinni, mindenképpen ellent akart mondani neki valahogy. Montolio jutott az eszébe, az elsõ mestere azt követõen, hogy feljött a felszínre. Felidézte azokat a korai napokat, és rá kellett döbbennie, hogy ezúttal bizony az az igaz, amit Catti-brie állít, és nem az, amit a szíve súg, Montolio ugyanis nem készítette fel rá, hogy miként ítélje meg az orkok és goblinok jellemét. Mindig is a legjobb és legigazabb embernek tartotta a mesterét… õ vajon aláírta volna a Garumn-szurdoki szerzõdést?
     Montolio hagyta valaha is a goblinféléknek, hogy szabadon éljenek?
     Nem tudta elképzelni, hogy igen.
     Szomorú képpel nézett Catti-brie-re, de a lány túlságosan szerette õt ahhoz, hogy ilyen könnyen kiengedje a szorításból. Szembe kellett néznie a váddal, amit az imént vágtak a fejéhez – a szavakkal, amelyek Mielikki istennõtõl származtak, kettejük szívének közös zugából.
     Hinni akarta, hogy Obould király tettét nemes célok vezérelték. Hinni akarta, hogy egy ork, vagy egy goblin, mint Nojheim képes népe kétes hírneve fölé emelkedni, mert ez egyúttal azt is jelenti, hogy neki sikerült, illetve ha neki ez ment, akkor másnak is mehet, sõt sikerülnie kell.
     – A goblinfélék nem józan gondolkodású népek – folytatta Catti-brie. – Nem emberek vagy drow-k vagy más népek. Éppen ezért nem tekinthetsz rájuk így, és nem ítélheted meg õket ebbõl a szemszögbõl.
     – Átkozottul igaz – dörmögte Bruenor. – A törpök évszázadok óta tudják mán ezt!
     – Mégis aláírtad a szerzõdést – vetette közbe Regis. Az összes szempár villogva fordult felé, Bruenor ráncolta a legerõsebben a homlokát.
     A szigorú tekintetek azonban széles, idegesítõ, és legfõképpen ragadós mosollyal szembesültek.
     – No lám, csak nem úgy tértél vissza, hogy van vér a pucádban? – kérdezte a törpe.
     A félszerzet vigyorogva kacsintott.
     – Menjünk, vágjunk le néhány orkot! – kurjantotta.
     Bruenor hirtelen támadt haragja, amit a korábbi megjegyzés váltott ki, egy szempillantás alatt elpárolgott a harcias kurjantás hallatán.
     – Bruhaha! – hahotázott, és erõsen megveregette a félszerzet hátát.
     – Az utak hamarosan megnyílnak, és amúgy is biztos lábbal eligazodunk rajtuk – mondta Catti-brie. – Akkor irány Mithrill Csarnok?
     – Egen – bólintott Bruenor, de nem a fogadott lányát, hanem Wulfgart nézte. A barbár éppen Obould király idejében hagyta el a Csarnok Vándorait és tért vissza szülõotthonába, a Jeges Szelek Völgyének tundrájára.
     – Egen! – felelte a barbár lelkesen.
     – Akkó’ nem akarsz a népeddel maradni? – kérdezte a törpe nyíltan.
     – Azért tértem vissza, hogy Drizzt és a ti oldalatokon harcoljak – felelte a férfi egészen könnyeden. – Kalandokat akarok és ádáz csatákat. Induljon a tánc!
     Drizzt érezte, hogy Catti-brie õt nézi. Mindketten alaposan meglepõdtek, de ez nem nyomasztó döbbenet volt, hanem az elégedettség kellemes érzése.
     – Irány Mithrill Csarnok – csatlakozott Drizzt is a társaihoz.
     – De nem azonnal – jelentette ki Bruenor. – Elébb dolgunk akadt. Egy barát bajban van, elf, akit láttál és hagytál meghalni.
     Drizzt kíváncsi tekintettel meredt rá.
     Bruenor a szoba végébe ment, lehajolt, és ismerõs harci sisakot, pajzsot és csatabárdot vett elõ az ágya alól. A többiek nem lepõdtek meg, de Drizzt túlságosan gyenge és kába volt ahhoz Kelvin Halmán, hogy felismerje a törpe öltözékét. Mindazok fényében, amiket régi társai újjászületésérõl hallott, azonnal megértette, hogy mi történhetett: Bruenor ellátogatott a saját sírjához!
     – Csakhogy a mi öreg barátunk már holt volt – magyarázta a törpe –, és nem oly erõs, mint magáról hitte.
     – Pwent – suttogta a drow, és maga elé képzelte régi, szerencsétlenül járt, vámpírátokkal sújtott barátját. Neverwinter mellett talált rá a vadonban, Gauntlgrym közelében, és ott hagyta õt egy barlang szájában, hogy bevárja a napfelkeltét, és véget vessen az átoknak.
     – Mi történt vele? – kérdezte Catti-brie.
     – Gauntlgrymben van, és drow-kra vadászik – felelte Bruenor.
     – Akkor bizonyára boldog – szúrta közbe Regis, majd levegõvétel nélkül, meglepetten tette hozzá: – Gauntlgrym?
     – Vámpírrá változott – magyarázta Drizzt.
     – Egen, és én nem hagyám ezt! – dörögte Bruenor.
     – Meg akarod ölni? – kérdezte Wulfgar.
     A törpe vállat vont, Drizzt pedig felvont szemöldökkel nézett Catti-brie-re.
     – Van más lehetõség? – kérdezte.
     A lány is vállat vont, és tanácstalan, reményvesztett képet vágott hozzá. Papnõ volt, de nem ismerte a világukat, járatlan volt az élõholtak dolgaiban, amelyek eltértek, sõt egyenesen ellenkeztek Mielikki tanaival.
     – Gauntlgrym? – tette fel a kérdést másodszor is a félszerzet.
     – Egen, meglelénk Neverwintertõl északra, a szirtek közt – felelte Bruenor. – Pwent ott van, elveszetten és holtan, és drow-k tanyáznak a mélyben, és nem tetszik nékem a gondolat, hogy õseim kohóját szíttyák!
     – Akkor útközben megkeressük a válaszokat a kérdésekre – szólt Catti-brie.
     – Jarlaxle Luskanban van – jegyezte meg a félszerzet, és mindenki azonnal felkapta a fejét a név hallatán.
     Catti-brie gondolatai azonban másfelé kalandoztak, Drizzt látta rajta, mert folyamatosan rázta a fejét.
     – Hosszúnyeregbe – bökte ki.
     A drow nem tudta leplezni a döbbenetét, hiszen a Harpell család otthona sosem tartozott a bizalomgerjesztõ helyek közé.
     


     HARMADIK FEJEZET
     
     ALAPÍTÁSI FESZTIVÁL
     
     – Most már tudod, hogy miért nem eredtem Drizzt Do’Urden nyomába és vadásztam le õt – magyarázta az õsmágus Quenthelnek, miután visszatértek a Baenre-ház épületegyüttesébe, és a nagyasszonyanya összeszedte magát az agyszívó támadását követõen.
     – Az istennõ felhasználja õt – bólintott a papnõ.
     Nem mosolygott, és Gromph sejtette, hogy az emlékek hatására, melyeket Methil Yvonnel megõrzött tudatából nyert ki és ültetett át az õ elméjébe, a nagyasszonyanya soha többé nem mosolyog már, kivéve akkor, ha másokat gyötörhet és kínozhat halálra.
     Felfigyelt rá, hogy a húga ugyanazt a merengõ testtartást vette fel, amelyet oly sokszor lehetett látni az anyjuktól, és amely eddig egyáltalán nem volt jellemzõ a tõle alacsonyabb rendû Quentheltõl.
     – Miért kísérti meg õt? – kérdezte a papnõ. – Miért most, amikor oly sok jóval fontosabb teendõnk akad?
     Kiváló kérdés, amin már az õsmágus is sokat gondolkodott, és amit számos alkalommal vitatott meg Minolin Feyjel az elmúlt tíznapok során. A Pókkirálynõ folyamatosan növelte a hatalmát és terjeszkedett – méghozzá az istenek birodalmában, nem a közönséges halandók világában –, ezért nem értették, hogy miért szentel ekkora figyelmet egy jelentéktelen és értéktelen áruló, csavargó kószára.
     – Ez a kérdés papnõknek való, nem varázslóknak – felelte Gromph kitérõen.
     Quenthel szeme résnyire szûkült, most már tökéletesen értette Lolth mesterkedésének célját és irányát, kirajzolódott elõtte az út, amely felemelte a fivérét és a többi varázshasználót.
     – Te pedig papnõkkel értekeztél… méghozzá egy bizonyos papnõvel – emlékeztette rá. – Méghozzá éppen errõl a kérdésrõl.
     Az õsmágus kihúzta magát az asztala mögött, viszonozta húga átható pillantását, és õ maga is élénken fürkészte az arcvonásait.
     – Kedves húgom… – kezdte.
     – Soha többé ne nevezz így! – szakította félbe Quenthel színtelen, magabiztos, fenyegetõ hangon.
     – Quenthel nagyasszonyanya – helyesbített a férfi.
     Az õsmágus csücsörített az ajkával, felemelte mindkét kezét és összeütögette az ujjbegyeit. Mindig így tett, ha felettébb meghökkentõ lehetõségek merültek fel, amiket alaposan meg kellett rágnia. Tisztában volt vele, hogy a személy, aki most vele szemben ül, hatalmasabb teremtmény annál, mint akit nem is olyan régen kivezetett Menzoberranzanból. Methil El-Viddenvelp Yvonnel Baenre nagyasszonyanya rengeteg emlékét átültette Quenthelbe, most már hasonlóan látta és értelmezte Lolth istennõt, ráadásul úgy tûnt, hogy halott anyjuk személyiségének egy részét is megkapta ezekkel az emlékekkel együtt. Mindig is számolt ezzel a lehetõséggel – azért kellett kivinni õt a városból és felvértezni az agyszívó által begyûjtött gondolatokkal, hogy erõsebbé váljon ezekben a baljós idõkben, amikor Lolth úrnõnek ekkora szüksége van rá. Elvégre õ Menzoberranzan nagyasszonyanyja, a legfõbb uralkodó, de aki a Baenre-házon belül zajló események színfala mögé látott, az tudhatta, hogy valójában Gromph, a legidõsebb, a legtapasztaltabb és a legbölcsebb drow az, aki érvényesíteni tudja az akaratát a háttérbõl.
     Mindig is fennállt annak a veszélye, hogy Quenthel Methil által akkora erõre és hatalomra tesz szert, hogy megfordul ez a folyamat.
     – Minolin Fey úrnõ szerint az istenek nyugtalanok és mozgolódnak – felelte nagy sokára, és leeresztette a kezét, de a tekintete ugyanolyan átható maradt. – Az átrendezõdés megkezdõdött a különbözõ szegletekben.
     – A Pókkirálynõnek fontosabb dolgai is vannak ennél.
     – Akkor miért nem kérdezed meg õt? Te vagy Menzoberranzan nagyasszonyanyja…
     – Nem szükséges emlékeztetned rá, hogy ki vagyok, és mit hogyan tegyek! – szakította félbe a papnõ. – Nem zargatom az istennõt olyan kérdésekkel, melyekre másoktól is megkaphatom a választ, és nem fárasztom a szolgáit a kusza szálak kibogozásával, melyekbõl csak ugyanazt tudnám meg, amit mások már tudnak a városban.
     – Gondolod, hogy a személyes kicsinyesség az istenek felett áll? – kérdezte az õsmágus nyersen.
     Legnagyobb meglepetésére mosolyt kapott érte cserébe. Ferdén görbülõ, sokat sejtetõ vigyort, amit a Baenre-ház rangidõs férfi tagja nagyon is jól ismert, és amit már több mint száz éve nem látott.
     – A kósza továbbra sem lényeges – magyarázta a nagyasszonyanya –, csupán egy kellemetlen tüske, amit bele lehet döfni egy másik istennõbe, csak azért kellett a dicsõ sötétség felé fordítani õt, hogy ez fájdalmat okozzon annak a boszorkány Mielikkinek.
     – Ami kudarcba fulladt, és ezért hallottad a Pókkirálynõ fájdalmas sikolyát, amely elindított téged ezen az úton.
     – Szívben és lélekben a csavargó Do’Urden ismét elárulta Lolth úrnõt.
     És amikor az áruló Do’Urden megölt téged, gondolta az õsmágus, de nem mondta ki hangosan, bár ennyi erõvel akár ki is mondhatta volna, hiszen az arcára kiülõ vigyor elárulta a gondolatát.
     – Mielikki megnyerte ezt a jelentéktelen csatát Drizzt Do’Urden szívéért. – Gromph elmélyülten bólogatott beszéd közben, és levette a tekintetét a testvérérõl. Visszatekintett a múltba, és próbálta elképzelni, hogy az anyjuk miként cselekedett volna eme hír hallatán. Quenthel vajon mennyire ér fel ezekhez az elvárásokhoz? – merengett.
     – Felkutassam és megöljem a kószát? – kérdezte az õsmágus.
     A nagyasszonyanya hitetlenkedõ, sõt már-már szánakozó pillantást vetett rá, amiben benne volt a válasz. Mi mindent kapott az agyszívótól! Hisz ez volt a megfelelõ válasz, a válasz, amit õ maga is adott volna, amit Yvonnel adott volna, amire Lolth istennõnek szüksége volt Quentheltõl, a Pókok Városának nagyasszonyanyjától.
     Ha az agyszívóval történt találkozás elõtt tudja meg, hogy mi váltotta ki a Pókkirálynõ csalódottságát és fájdalmas sikolyát, akkor a kisszerû Quenthel már rég kiküldte volna õt tucatnyi orgyilkossal együtt, hogy végezzenek a Do’Urden-ház áruló kószájával. De ez értelmetlen igyekezet lett volna, a bosszú pillanatnyi öröme és élvezete, amit gyorsan elsöpört volna a tudat, hogy a kósza az istennõje mellé került, márpedig ez az istennõ nem Lolth, hogy a Pókkirálynõ nem elégedett… és mivel a kósza halála végleges és visszafordíthatatlan, így soha nem is lehetne elégedett.
     – Kard által könnyû gyõzni – szólalt meg a nagyasszonyanya. – A dicsõség a szív általi diadalban lakozik.
     – Az istennõ mégsem tudta megkaparintani a szívét.
     Quenthel ismét mosolygott… nem, nem õ. Gromph nem tudott többé egyszerûen csak Quenthelként gondolni rá. A nagyasszonyanya mosolya egyszerre volt ocsmány, gonosz, sejtelmes és ösztönzõ.
     – Amit nem tudunk megszerezni, azt tönkretesszük – felelte a papnõ halk hangon.
     Gromph tisztában volt vele, hogy ismét alárendelt szerepkörbe kényszerült, és õ maga idézte elõ ezt az állapotot, ráadásul nem csak a hatalmi rangsort illetõen. Hosszú éveken át nevelgette és oktatgatta Minolin Feyt, bevezette õt a cselszövés tudományába, bábként használta fel õt, hogy átvegye a hatalmat szánalmas nõvére felett, a szeretõje volt… de most, hogy Quenthel ilyen mély betekintést nyert Yvonnel elméjébe, mindez elõbb-utóbb felszínre kerül.
     Yvonnel az örökkévaló, idézte fel anyja ragadványnevét. Gyakorta nevezték így a páratlan hatalmú nagyasszonyanyát, de ez a név egyetlen szempillantás alatt kegyetlen tréfává silányult, amikor a törpe király csatabárdja kettéhasította a vénséges, aszott koponyát. De lehet, hogy ez a ragadványnév mégsem csak feledésre váró utalás. Methil vonagló csápjain keresztül az „örökkévaló” mégiscsak illõ megjegyzés.
     És õ most megajándékozta ezzel az „örökkévaló” tudással a húgát.
     Ahogy Lolth úrnõ kérte tõle.
     Legyen hát.
     – Holnap lesz az Alapítási Fesztivál – közölte Quenthel nagyasszonyanya.
     Gromph hitetlenkedõ pillantást vetett rá, de azonnal megváltoztatta az arckifejezését, emlékeztette magát, hogy most nem pusztán Quenthel ül vele szemben az asztal túloldalán. A tekintete inkább gyanakvóvá vált. A Baenre-ház mindig is csak felületes, már-már cinikus szemlélõje volt az ünnepségnek. Ches, a harmadik hónap huszadik napját jelölték ki arra, hogy megünnepeljék Menzoberranzan megalapításának évfordulóját, és ezen a napon a város picit mindig fellélegzett, az általános feszült készenléti állapot némiképp enyhült. A házak ajtóit kevésbé õrizték, sõt alkalmanként nyitva is hagyták, hátha betér valaki, hisz köztudott volt, hogy Lolth idõnként alakot ölt és ellátogat a városba, ami hatalmas áldás az egész drow közösség számára.
     A Baenre-ház számára azonban – amely az összes többinél közelebb állt Lolth istennõhöz és mindenki másnál több volt a veszítenivalója – az Alapítási Fesztivál Yvonnel uralkodása alatt (a Zord Idõkben, ahogy Menzoberranzanban emlegették) csupán formaság volt, alig beszéltek róla, gyéren látogatták, és legfõképpen arra használták fel, hogy híreket gyûjtsenek a többi nemes ház gyengeségeirõl és védelmi vonalairól – elsõsorban a Bregan D’aerthe kémein keresztül.
     – Byrtyn Fey nagyasszony meghívást intézett… – kezdte Quenthel, de félbehagyta a mondatot, halkan, gonoszul kuncogott, és kiigazította magát: – Byrtyn nagyasszony meghívást intéz majd hozzánk, hogy ebédeljünk pazar otthonában, és mi a fesztivál hagyományainak megfelelõen természetesen elfogadjuk.
     – Narbondellynbe megyünk? – kérdezte az õsmágus leplezetlen kétkedéssel a hangjában. Az elegáns szomszédos kerületben számos nemesi kúria, színház és aréna állt, valamint Menzoberranzan nyolc uralkodó háza közül kettõnek az otthona. Narbondellyn valóban kellemes környéknek számított, és gyakorta ellátogatott oda, de arra csak nagy ritkán akadt példa, hogy a Baenre-ház nemesei elhagyják Qu’ellarz’orlt, a város legnagyszerûbb kerületét, a leghatalmasabb nemes ház lakhelyét – kivéve, ha háborúba mentek. Az Alapítási Fesztivál hagyományai megkívánták, hogy az ellenséges házak közösen ebédeljenek, egyfajta szokatlan összefogást szimbolizálva, de a Baenre-ház általában arra használta fel ezt az alkalmat, hogy vendégül lássa Mez’Barris nagyasszonyt és a Barrison Del’Armgo-házat, a másodikat a rangsorban. Vagy õk látogassanak el hozzájuk.
     – Már várom Byrtyn nagyasszony meghívóját – Quenthel ravaszul mosolygott, amivel most egyenesen az õsmágust vette célba. A következõ pillanatban felállt és távozott, magára hagyva felettébb meghökkent fivérét.
     A Fey-Branche-ház Menzoberranzan hatodik háza, Minolin háza.
     Mégis miért rendezte ezt így Quenthel – a Baenre-ház nagyasszonyanyja –, és fõleg hogyan?
     
     -------------------------------------------------
     
     A legöregebb drow-k közé tartozott, és annak ellenére õ töltötte be a nagyasszonyi tisztséget a legrégebben, hogy az õ háza, a Barrison Del’Armgo volt a második legfiatalabb a nagy házak közül a városban, mindössze nyolcszáz éve alapították. A ház gyorsan tört felfelé az irányítása alatt, és rövid idõn belül a második leghatalmasabbá vált. Mintegy kétszázötven évvel korábban az alig ismert ház csupán a negyvenhetedik helyen állt a rangsorban, alig tudtak róla valamit, és Menzoberranzan valódi hatalmasságai szinte számba sem vették. Hatalmas ugrásokkal haladtak felfelé, és midõn elérték a tizenhatodik helyet, felfigyeltek rájuk, és amikor az Uralkodó Tanács nagyasszonyai végre vették a fáradságot, hogy közelebbrõl is megvizsgálják a módszereiket és felmérjék az erejüket, meg kellett állapítaniuk, hogy Mez’Barris már nem sokáig szemléli a távolból a tanács mûködését.
     A nagyasszony kivívta a maga helyét a hatalmi rendszerben. Miközben a többi ház kápolnák építésével és papnõk kinevelésével kereste Lolth kegyeit, addig õ teljesen más irányba vezette a saját házát. A Barrison Del’Armgo a varázslóiról vált ismertté, csakúgy, mint õsi ellenségük, a Xorlarrin-ház, de tõlük eltérõen Menzoberranzan legkiválóbb harcosai közül is sokan tõlük kerültek ki. A Melee-Magthere, a harcosok akadémiája, minden évben egész csapatnyi ígéretes Armgo-harcos növendéket vett fel a soraiba.
     A ház ezer harcosa képezte a városi helyõrség gerincét, és egyben Mez’Barris seregének megrengethetetlen alapját, amely nem volt kitéve egy istennõ szeszélyeinek, sem a mágia kiszámíthatatlan ingadozásának.
     Az utóbbi idõben igazán izgalmas események történtek, a nagyasszony tisztában volt vele, hogy egyre nagyobb a bizonytalanság az elsõ házban, a Baenre-házban, amely útját állta abban, hogy Menzoberranzan hatalmi rendszerének csúcsára érjen.
     – Úgy masíroznak, mintha az egész városnak ájtatosan kellene csodálnia õket – mondta Taayrul fõpapnõ az anyjának, aki ott állt mellette a családi otthon egyik elhomályosított erkélyén. Csak nemrég költöztek át Qu’ellarz’orlba korábbi lakhelyükrõl, Narbondellynbõl, így az otthonuk még nem lehetett annyira fenséges és mágikus fényekkel díszített, mint a pompás Baenre-lak.
     – Ez a Baenre család – jegyezte meg Malagdorl, a ház elsõszülött fia és fegyvermestere. – Hadd dicsõítse és csodálja õket egész Menzoberranzan, mert hamarosan minket is ilyen pillantásokkal illetnek majd.
     – Ne beszélj ilyesmirõl nyíltan, forrófejû gyermekem! – feddte meg õt a nagyasszony, de több büszkeség vegyült a hangjába, mint valódi harag. Nagyon is el tudta képzelni, hogy egy nap, nem is az oly távoli jövõben, az õ háza masírozik majd lent az utcán.
     Ugyanakkor el kellett ismernie, hogy a Baenre-ház felvonulása valóban látványos és pazar, a katonák fegyelmezetten lépdeltek a tökéletes kialakítású harci vértben. A több száz fegyver élénken csillogott és ragyogott a felerõsített mágikus fényben, a szigorú precizitással idõzített és irányított varázslatok befogták a kardok és csatabárdok élérõl, valamint a dárdák hegyérõl lepattanó, levegõben cikázó fénylõ pontokat. Bíbor-, kék-, és narancssárga színû tündértüzek világították meg a parancsnokokat és a hatalmas termetû,  földalatti gyíkokat. Fény sütött a katonákat kísérõ mágikus jádepókok bensõjébõl, amelyek a Baenre és a Qu’ellarz’orl más házait is védõ hatalmas szörnyetegek póni nagyságú rokonai. Hasonló teremtmények kísérték a legfontosabb csoportosulást is, a papnõket. Mez’Barris azonnal felfedezte közöttük Quenthel nagyasszonyanyát, aki áttetszõ, bíbor és kék energiából szõtt korongon siklott ki a Baenre-lak kapuján. Legidõsebb lánya és Sos’Umptu jobbról és balról követte õt, szintén korongon lebegve a levegõben. Vörös színû mágikus tûz lobogott a háromszög közepén, hátulról világítva meg a nagyasszonyanyát, aki ettõl olyan látványt nyújtott, mintha vörös dicsfény övezné az alakját. A láng tökéletesen megválasztott árnyalata kihangsúlyozta Quenthel szemének színét, amely ettõl még abból a távolságból is jól kivehetõen ragyogott, ahol Mez’Barris állt. Egy pillanatra az a benyomása támadt, mintha Quenthel egyenesen a szemébe nézne.
     A Baenre-ház vitathatatlanul tudja, hogyan kell felvonulni, és bizony egész Menzoberranzan megremeg a talpuk alatt, amerre elhaladnak. Mez’Barris lélegzete elakadt, a szíve kihagyott néhány ütemet, amikor rádöbbent, hogy ez a felvonulás merõben szokatlan, még az Alapítási Fesztivál hagyományaihoz mérten is. Az elmúlt évekhez képest mindenféleképpen. Évtizedek óta nem látott ehhez foghatót a kérkedõ Baenre-háztól, sõt már egy évszázada, vagy még régebb óta, azóta, hogy…
     – Yvonnel – suttogta. Nyilvánvalóvá vált, hogy Quenthel nagyasszonyanya fontos és egyértelmû üzenetet akar küldeni az egész városnak, és azon belül is elsõsorban neki, fõleg most, hogy Zeerith nagyasszony és a Xorlarrin-ház elhagyja a várost.
     Malagdorl halkan morgott, amikor a menet elhaladt a Barrison Del’Armgo-ház otthona elõtt, alig ötvenlábnyira az erkély alatt, ahol az Armgo-nemesek összegyûltek. Andzrel Baenre vezette a menetet, ékkövekkel és apró csengettyûkkel kirakott, díszes páncélt viselõ gyík hátán lovagolva. Büszkén, fenségesen ült a nyeregben.
     – Igen – dünnyögte a nagyasszony, pontosan tudta, hogy mi táplálja fia dühét és váltja ki saját haragját. – Mégis miért nem lelted meg még a lehetõségét, hogy végezz vele?
     Malagdorl lesütötte a szemét. Az elsõ és a második ház fegyvermestereinek viszálya és versengése évtizedekre nyúlt vissza, egészen a legendás harcokig Uthegental Armgo és Dantrag Baenre között. Úgy tûnt, hogy ugyanez a sors vár majd az utódaikra is, és õ mindennél jobban vágyott rá, de Andzrel mindegyik összecsapás elõl kitért az utóbbi idõben.
     Mez’Barris tudta, hogy miért. Õ tudott Tiagóról, aki egyre erõsebbé vált, és egyre nagyobb hírnevet szerzett magának, és tudott elsõszülött Aumonról, Quenthel legidõsebb fiáról, aki nemrég végezte el az elsõ évet az akadémián. Andzrel roppant körültekintõvé és óvatossá vált, hiszen tudta, hogy elég egyetlen apró hiba, hogy elveszítse a helyét, és valamelyik feltörekvõ ifjú vegye át tõle a fegyvermesteri tisztséget.
     Hosszan kígyózott a felvonulás, és végül Gromph is feltûnt, meglepõen hátul a sorban, változó színû és alakú szellemhátason lovagolva. Elõbb pokolbéli hátasnak, majd rothé alakú teremtménynek, majd a kettõ közötti szörnyetegnek látszott, végül valamiféle felismerhetetlen lénynek.
     A nagyasszony pengevékonyságú ajka mosolyra húzódott. Tudta – vagy legalábbis úgy sejtette –, hogy az õsmágus ugyanannyira utálja Quenthelt, mint õ, és miután a varázslók magasabb rangra emelkedtek Lolth nyájában, biztosra vette, hogy õ okozza majd legfõbb ellenfele vesztét.
     – Nem a Xorlarrin-házzal ebédelnek? – kérdezte Taaylur, miután nyilvánvalóvá vált, hogy a Baenre-ház nem áll meg a harmadik ház varázstornyánál, és elhagyják Qu’ellarz’orlt. A hosszan kígyózó sor ekkora már összeért a Baenre-kapuval és a hatalmas gombákkal, amelyek elválasztották egymástól Qu’ellarz’orlt a város többi részétõl.
     – Ez az Alapítási Fesztivál – emlékeztette rá Malagdorl magabiztos hangon. – Olyan házzal ebédelnek, amelyik nem a szövetségesük… – A magabiztossága elszállt, a hangja elhalkult majd elhalt, amikor a két papnõ egyszerre fordult felé, élénk érdeklõdéssel a tekintetükben, hogy miért mutat érdeklõdést egy efféle régi hagyomány iránt.
     – Quenthel nagyasszonyanya új utakat keres, semmi kétség – magyarázta Mez’Barris. – A Xorlarrin-ház költözése küszöbön áll, és nyilván belátta, hogy hátvéd nélkül maradt – többször is bólintott beszéd közben, megerõsítvén önnön feltételezését: a Xorlarrin-ház és a Baenre-ház, az elsõ és a harmadik közrefogta a Barrison Del’Armgót, és miközben a két következõ ház, a Faen Tlabbar és a Mizzrym külön-külön szövetségesei voltak a Baenre-háznak, egymás ádáz ellenségei maradtak, és a viszályuk vélhetõen még jobban elmérgesedik, ha a Faen Tlabbar legfõbb szövetségese, a Xorlarrin-ház elhagyja Menzoberranzant. A harmadik ház hõn áhított helye megüresedik, és minden bizonnyal e két ház valamelyike tölti majd ki ezt az ûrt. Tekintettel a Baenre és az Armgo-házak viszonyára, ez felettébb nyugtalanító fejlemény lehet Quenthel nagyasszonyanya számára. Noha a Faen Tlabbar és a Mizzrym együtt talán erõsebb, mint a Xorlarrin-ház, de rájuk sem együtt, sem külön-külön sem számíthat oly mértékben, ahogy számíthatott Zeerith nagyasszonyra.
     – No lám, mi bújik meg a Baenre-parádé hátterében – motyogta maga elé Mez’Barris, és elmélyülten bólogatott. A lánya és a fegyvermester is õt nézte. – Próbálnak erõt mutatni és rendet sugározni, hogy elejét vegye a zûrzavarnak, amely hamarosan bekopogtat Quenthel ajtaján.
     Taayrul szeme kikerekedett a megjegyzés hallatán, és még a nem oly éles észjárású Malagdorl is felfogta a szavak jelentését és jelentõségét. Az anyjuk nem használta a nagyasszonyanya megnevezést Quenthel esetében.
     Menzoberranzan nemes házai kevesebbért is vívtak már háborút.
     
     -------------------------------------------------
     
     A Baenre-ház felvonulása az összes kerületet érintette Menzoberranzanban, még a három drow akadémiának otthont adó, magasan fekvõ Tier Breche-hez is felkanyarodott, majd onnan keresztülhaladt a Nyugati Falon, át az egész városon, míg végül visszakanyarodott a szomszédos Narbondellynbe, amely a közvetlenül a Qu’ellarz’orl elõtt fekvõ gombaerdõ túloldalán terült el. Minden erkélyrõl és minden ablakból õket nézték, és a városra jellemzõ módon a lakosság egyik fele reszketett, a másik fele pedig elismerõ biccentésekkel üdvözölte õket, és az állandóságot, amit a Baenre-ház jelentett.
     Amikor megközelítették Narbondellynt, a zárt sorok megbomlottak, és elõre kiválasztott õrcsapatok foglalták el a helyüket a Fey-Branche-ház nyitott kapui elõtt. Csak a királyi csoport lépett be: Quenthel, Sos’Umptu és Gromph; Quenthel lánya, Myrineyl; Andzrel Baenre a fegyvermester és Quenthel jelenlegi szeretõje, Velkryst nagyúr, a Xorlarrin-ház korábbi varázslója.
     E hat drow akkor sem félt volna, és bátran vonult volna végig az utcákon, ha nem az Alapítás Fesztiválját ünnepelik, és aki látja õket, az ugyanúgy reszketett volna, mint az egész felvonulás láttán.
     Byrtyn Fey nagyasszony az ajtóban üdvözölte õket, Minolinnal és Calagher nagyúrral a háta mögött. Némiképp meglepettnek tûnt a szerény létszámú vendégcsapat láttán, és valami villant a szemében – tán bosszússág? –, amikor elnézett a kapu irányába mellettük, és felfedezte a lakhelyük elõtt felsorakozott Baenre-sereget.
     Byrtyn nagyasszony léptei idegességrõl árulkodtak, miközben az étkezõcsarnokba vezette õket, ahol bõséges lakomával terítették meg a mintegy negyven székkel körberakott hosszú asztalt. A székek felét Fey-Branche-nemesek foglalták el, a többit nyilvánvalóan a Baenre-nemeseknek szánták. A nagyasszony intett a kezével, egyértelmûen jelezve, hogy csak a legközelebbi családtagok maradjanak, a többiek azonnal távozzanak.
     – Hadd maradjanak – súgta oda neki Quenthel nagyasszonyanya alig hallhatóan. – A többi helyet is feltöltheted, ha úgy kívánod – beszéd közben Minolinra pillantott. – A fivéred nem tartózkodik itt? Kedvemre lenne, ha újra láthatnám.
     Minolin kis híján hátrahõkölt a szokatlan gesztus hallatán, és ideges pillantást váltott az anyjával, mintha némán azt kérdeznék egymástól, hogy a Baenrek vajon össze akarják-e terelni õket, hogy aztán mindenkivel végezzenek.
     – A miénk a két legöregebb ház a Pókok Városában – folytatta Quenthel nagyasszonyanya. – Az idõk viharai eltépték a köztünk feszülõ kötelékeket, de az istennõ újjáéledésével új korszak kezdõdik, és ideje újraszõni e kötelékeket.
     A meglepetés és a remény szele csapta meg Byrtyn arcát, aki alig észrevehetõen megrezzent, de Gromph figyelmét nem kerülte el. Már mindenki tudott róla, hogy Zeerith Xorlarrin elkezdett fokozatosan kivonulni a városból és átköltözni Gauntlgrymbe, és arról suttogtak, hogy egyre nagyobb nyomás nehezedik rá, és hamarosan le kell mondania háza és saját helyérõl az Uralkodó Tanácsban. A Fey-Branche volt Menzoberranzan hatodik háza, ami azt jelentette, hogy feljebb emelkedhet; Quenthel nagyasszonyanya tán támogatná õt a megüresedett harmadik számú szék elfoglalásában?
     Az õsmágus észrevette, hogy Minolin õt nézi, de õ csak hanyag vállrándítással viszonozta a pillantását, jelezve, hogy hidegen hagyják a fejlemények, és ez halk, bosszús morgást váltott ki a papnõbõl. Látszott rajta, hogy felettébb ideges, mintha tûkön ülne, és néma elismeréssel adózott a húgának – ha így tekinthetett még egyáltalán Quenthel nagyasszonyanyára –, amiért sikerült ennyire körmönfont módon megváltoztatni az általános hangulatot.
     Byrtyn nagyasszony a ház legértékesebb tagjaival töltötte fel az üres helyeket. A Baenre-ház hat képviselõje szétszórtan helyezkedett el közöttük, nagyjából egyenlõ távolságot tartva egymástól. Andzrel és G’eldrin Fey még az akadémián ismerkedtek össze egymással, és most az asztal végénél foglaltak helyet, néhány harcos társaságában, és a Melee-Magthere legújabb eseményeirõl beszélgettek; Velkryst nagyúr és a Fey-Branche-ház varázslója, Zeknar a Szövet újbóli megjelenésérõl kezdeményezett vitát. Gromph nem csatlakozott varázslótársaihoz, inkább Quenthel nagyasszonyanya közelében maradt, aki természetesen az asztalfõn kapott helyet, Byrtyn nagyasszonnyal a jobbján, és Minolin Feyjel a balján.
     Az étel fenséges volt, a zene kellemes, a fülbemászó dallamok nem nyomták el a beszélgetést, az ünnepi ebéd minden részletében tökéletesre sikeredett, pontosan úgy terveztek meg és hajtottak végre mindent, ahogy azt egy drow Menzoberranzan második legrégebbi és a Baenre-ház után a legnagyobb hagyományokkal rendelkezõ házától elvárná. A szokásnak megfelelõen könnyed beszélgetést folytattak az asztal körül, csak érintõlegesen szidták a többi házat, a nagyasszonyok felváltva választottak témát és hallgatták végig a másik véleményét a legígéretesebbnek tartott eseményekrõl és fejleményekrõl. A Pókok Városában ez a remény napja, az egyetlen nap, amikor a közösség a megújulásra gondolhat, amikor feltételezhetik, hogy Menzoberranzan több a különbözõ családok által birtokolt területek összességénél.
     – Izgatott lettem, amikor megkaptam a meghívást – mondta Quenthel nagyasszonyanya az egyik témaváltás alkalmával.
     Az õsmágus Minolint nézte, akinek minden idegszála megfeszült, hiszen az efféle meghívásoknak általában nincs határozott célja sem témája.
     – Mi vagyunk a legrégebbiek, Menzoberranzan talpkövei, az állandóság a hatalom és a változó szövetségek folyamatosan kavargó örvényében – folytatta Quenthel, majd halkan, már-már zavartan kuncogott, és hozzátette: – Néhány dolog, mint Menzoberranzan hatalmi rendszerének csúcsa valóban állandó.
     Micsoda kifinomult kinyilvánítása az önkényesen kikiáltott hatalmi elsõségbõl fakadó önteltségnek, gondolta az õsmágus. Õ Byrtynnel és Minolinnal ellentétben nem lepõdött meg, és nem döbbent le, inkább újult érdeklõdéssel hallgatta a beszélgetést. Ha a húga egy nappal korábban teszi ezt a megjegyzést, akkor otromba baklövésnek vélte volna, most azonban, miután Yvonnel emlékei beleolvadtak az elméjébe, már másként gondolta, most már furmányos ravaszkodásnak tartotta.
     Yvonnel nagyasszonyanya, az Örökkévaló sosem vétett hibát, és most ugyanezt a tulajdonságot várta a testvérétõl is, amin maga is meglepõdött.
     – Hová tûnt a Baenre és a Fey-Branche családok közötti barátság és bizalom? – kérdezte Quenthel színpadias sóhaj kíséretében.
     – Elvékonyította a sok halál – felelte Byrtyn nagyasszony, és némi bosszússág érzõdött a hangján.
     Gromph hangos köhintéssel leplezte a kacaját. „Elvékonyította a sok halál” – tökéletes megfogalmazás, gondolta, a Fey-Branche-ház ugyanis túlságosan sok nemest veszített el az elmúlt évtizedekben idõ elõtt. Byrtyn és az egész ház visszahúzódott, védekezõ állást vettek fel, és végig gyanították, hogy a Baenre-ház fontos szerepet játszott jó néhány korai elhalálozásban… és jó okkal tették.
     – Igen – értett egyet Quenthel, folytatva a játszmát. – Túlságosan elvékonyodott.
     Minolin Fey kényelmetlenül fészkelõdött a székén, látszott rajta, hogy legszívesebben kibökné azt az egészen nyilvánvaló és egyáltalán nem helyénvaló kérdést, hogy Quenthel nagyasszonyanya miért támasztott igényt erre a közös ebédre.
     – Úgy hallottam, hogy Zeerith nagyasszony hamarosan elhagyja a várost – váltott témát Byrtyn nagyasszony. – Vajon milyen sorsa jut a Qu’ellarz’orlban lévõ Xorlarrin-torony?
     – Nem nyílnak meg a kapui az új harmadik ház elõtt – felelte Quenthel nagyasszonyanya.
     – Bárki legyen is az – tette hozzá Byrtyn nagyasszony ravaszul.
     – Nem a Fey-Branche lesz az, ha ezt a gondolatot dédelgeted – közölte a Baenre nagyasszonyanya, és ezúttal már Gromph sem tudta leplezni a hitetlenkedését és a meglepõdését. Minolin ismét fészkelõdött, és alig tudta visszafogni magát, hogy ne sújtson le a korbácsával. Byrtyn nagyasszony elhúzódott Quentheltõl, és tátott szájjal meredt rá. Mindenki azonnal elhallgatott az asztal körül, és az õsmágus felidézte egy varázslat szavait, amellyel kimenekítheti magát az ebédlõbõl, ha kitörne a minden bizonnyal végzetes összecsapás.
     – Te nem vagy nagyravágyó, Byrtyn – folytatta Quenthel nagyasszonyanya zavartalanul, még tovább szítva az indulatokat azzal, hogy elhagyta a nagyasszony megnevezést. – Nem titok a városban, hogy a Fey-Branche nem rendelkezik szövetségesekkel, és hogy Zhindia nagyasszony a fanatikus Melarn-házból felfelé kacsingat a ranglétrán. Ha te vennéd át Zeerith nagyasszony helyét az Uralkodó Tanácsban, akkor a három felettetek álló ház az azonnali bukásodat kívánná.
     – Az efféle acsarkodás nem helyénvaló az Alapítási Fesztiválon – szólt közbe Minolin Fey.
     – Ahogy arra sem mentség, hogy egy papnõ elfelejtse, hogy hol a helye – szólt rá Byrtyn nagyasszony csípõs hangon.
     – Az alkud miatt mindkettõnk háza elveszíti Lolth kegyeit – esdekelt Minolin Quenthel nagyasszonyanya elõtt.
     – Kedves gyermekem – fordult felé a Baenre nagyasszonyanya, aki nem volt idõsebb nála, és selymes, de leereszkedõ hangon folytatta: –, ne kövesd el még egyszer azt a hibát, hogy kioktatsz engem Lolth vágyait illetõen.
     Egy régi drow mondás szerint a nagyasszonyanyák füle oly éles, hogy képesek meghallani a padlóra hulló vékony hajszál surranását. Ebben a pillanatban olyan átható, mély csend telepedett a helyiségre, hogy Gromph biztos volt benne, a mondás nem túloz.
     Quenthel nagyasszonyanya Byrtyn nagyasszonyra nézett, beszédre ösztökélve õt, de a másik asszony nem engedelmeskedett, inkább visszatért fenséges ebédjéhez, ahogy a többiek is az asztal körül. Hosszú, nagyon hosszú ideig nem szólalt meg senki.
     A szolgák az ebéd végeztével azonnal letakarították az asztalt, Byrtyn nagyasszony egy még nagyobb, csatlakozó terembe vezette õket, ahol a jelenlevõk kisebb csoportokra oszlottak, és szétszóródtak. Gromph végre csatlakozott Velkrysthez és a többi varázslóhoz, de a figyelmét továbbra is az este legfontosabb eseménye, a két nagyasszony és fõpapnõik beszélgetése felé fordította. A szeme sarkából nézte, ahogy Sos’Umptu odasiet Byrtyn nagyasszonyhoz, és beszéd közben déli irányba mutogat, ahol újabb szobák sorakoztak. A következõ pillanatban Byrtyn, Sos’Umptu és Myrineyl abba az irányba sietett, hátrahagyva Quenthel nagyasszonyanyát, aki így – felettébb kényelmes módon! – kettesben maradt Minolin Feyjel.
     Õk is távoztak, de õk nyugati irányba.
     Az õsmágus hozzádörzsölte a hüvelykujját a mutatóujján lévõ gyûrûhöz, és titokban utánuk küldte érzékszervei láthatatlan kivetülését. Végigkövette a párost, miközben átvágtak a szomszédos szobán, majd végigsétáltak egy rövid folyosón, míg végül kiléptek az egyik kétszárnyú ajtóval elzárt erkélyre, ahonnan kiváló kilátás nyílt Narbondel oszlopára és mögötte Menzoberranzan nyugati fertályára.
     Quenthel nagyasszonyanya kíváncsi tekintettel fordult meg és nézett hátra. Legyintett, mire az erkélyajtó becsukódott, de ennél többet is tett, hiszen az õsmágus varázslatának ereje elenyészett, a kapcsolat azonnal megszûnt. A mellette ácsorgó Velkryst arról fecsegett, hogy kezdeni kellene valamit a Xorlarrin-ház gauntlgrymi expedíciójával, és a Fey-Branche varázslók élénk tekintettel csüngtek minden egyes szaván. Egyedül a Xorlarrin-háznak sikerült a papnõk erejének szintjére emelni a misztikus mágia használatát, és ez bizony hatalmas lehetõségeket rejtett a számukra úgy is, mint varázslók, de úgy is, mint férfiak. Gromph úgy tett, mintha odafigyelne a beszélgetésre, de õ természetesen jóval többet tudott a gauntlgrymi eseményekrõl, mint amennyit Velkryst valaha is tudni fog, hiszen végsõ soron õ maga készítette elõ az egész küldetést. Valójában azonban továbbra is abba az irányba nézett, amerre Quenthel nagyasszonyanya és Minolin Fey távozott, félig-meddig arra számítva, hogy hatalmas robbanás rázza meg az épületet, romba döntve az egész nyugati szárnyat.
     Be kellett látnia, hogy többé nem képes megjósolni Quenthel lépéseit, többé nem tudja az irányítása alatt tartani õt, vagy legalább a saját érdekében befolyásolni a tetteit.
     A húgának adott ajándék következményei hirtelenjében mázsás súlyként nehezedtek öreg vállára.
     
     -------------------------------------------------
     
     – Hatalmas bocsánatkéréssel tartozom – szólt Quenthel Minolinhoz, amikor végre magukra maradtak. A Narbondel izzása halványulni kezdett, ahogy közeledett a nap vége.
     A papnõ a Baenre nagyasszonyanyára nézett, a tekintete egy merõ gyanakvás.
     – Évek óta cudarul bántam veled, folyton csak ócsároltalak, úgy véltem, hogy csak a megvetésemre vagy érdemes, hogy csak nyafogó gyermek vagy, és semmi több – Menzoberranzan nagyasszonyanyja nyugodt hangon folytatta: – Csak azért hagytam, hogy hatalmon maradhass az Arach-Tinilithben, mert ezzel üzentem a városnak, így meséltem a régi idõk dicsõségérõl. A Fey-Branche-ház jelenlétének természetesen meghatározónak kell lennie Lolth akadémiáján, de mivel rólad, a szánalmas Minolinról volt szó, mégis mekkora valódi hatalommal bírhat ez a tisztség?
     Minolin izmai megfeszültek a sértés hallatán, a szeme résnyire szûkült, egyik kezét ökölbe szorította a teste mellett. Legszívesebben lesújtott volna a Baenre nagyasszonyanyára, de Quenthel tisztában volt vele, hogy soha nem venné hozzá a bátorságot. Õ nem harcos alkat, csak egy cselszövõ, akinek a fortély és a körültekintés a fegyvere, aki mindig az árnyékban settenkedik.
     – Nem vettem észre csontjaid keménységét – folytatta a nagyasszonyanya –, sem a tompa tekinteted mögött lapuló értelmet.
     Ezek a szemek most haragosan villantak az újabb sértés hallatán! Minolin kizökkent a nyugalmából, sértett volt és dühös, de ezúttal olyan ellenfél szorította sarokba, akit semmilyen körülmények között nem gyõzhetett le.
     – Azt hitted, hogy sikerült behálóznod az õsmágust – a Baenre nyíltan ingerelte õt. – Valóban azt hitted, hogy a Quenthel iránti bizalmatlanságát és rosszindulatát felhasználhatod az Örökkévaló Baenre ellen?
     Amint megütötte a fülét a döbbenetes megjegyzés, Minolin hátrált egy lépést. Szóval véget ért a játszma. Hosszú éveken keresztül titokban szövögette a hálóját Gromph körül, bevetett minden fortélyt, áskálódó szavakat suttogott Quenthelrõl – a boszorkány Quenthelrõl! –, akit az õsmágus végig gyûlölt az évtizedek alatt.
     Quenthel nagyasszonyanya leolvasta ezeket a gondolatokat a csapdába esett papnõ arcáról, aki a harag és a rettegés közt õrlõdött, aki hajlandó lett volna dacolni a reménnyel, hogy valahogy, valamilyen úton-módon csillapíthassa e személyes katasztrófa következményeit. Spirál vonalban keringtek a gondolatai, egyre mélyebbre és mélyebbre rántva Minolint a végsõ kétségbeesés felé. De tudta, hogy okosan, ésszerûen cselekszik majd – a papnõ nem ostoba, sõt mi több, számító és ördögi boszorkány, Lolth úrnõ elhivatott híve!
     Minolin minden kétséget kizáróan tudta, hogy az elõtte álló nagyasszonyanya, õsi ellensége, csakis magán Lolth úrnõn keresztül tehetett szert hirtelen támadt éleslátására.
     Ebbõl pedig az következik, hogy a sorsa megpecsételõdött.
     Minolin megemelte a kezét – még a sarokba szorított egér is próbál küzdeni –, de Quenthel nagyasszonyanya természetesen gyorsabb volt nála. Az ötágú korbács villámgyorsan jelent meg a kezében, és az öt tekergõzõ kígyó mentális csapást mért Minolinra, miközben lágy húsába martak, kínzó fájdalmat okozva. A papnõ szeme kiguvadt, amikor megérezte K’Sothra elégedett örömét, akit kizárólag a vér íze elégíthetett ki. Zihálva próbált kitérni Zinda hegyes fogai elõl, amelyek az arcát célozták, a kígyó ugyanis ellenségei félelmével táplálkozott.
     Ne állj ellen, tanácsolta Hsiv, a harmadik kígyófej. A dallamos sziszegés átjárta Minolin gondolatait, de a hangot a következõ pillanatban eltorzította a Qorra nevû kígyó tüzes mérge okozta elviselhetetlen fájdalom.
     Az ötödik kígyó, Yngoth, nem sújtott le a papnõre, csak keserves kínokat okozva imbolygott a szeme elõtt, miközben õ nekitántorodott a háta mögött lévõ falnak. Quenthel nagyasszonyanya tudta, hogy Minolin a reményt látja azokban a fekete szemekben, mert korbácsának kígyófejei közölték vele a szándékaikat és a módszereiket, és engedélyt kértek tõle a folytatáshoz.
     Minolin Feyt legyõzték. Csak a háta mögött lévõ falnak köszönhette, hogy talpon tudott maradni, miközben a kígyók visszahúzódtak.
     Ekkor Quenthel nagyasszonyanya vasmarka ragadta meg a csuklóját, elrántotta a faltól, és maga után húzta. Átmentek egy másik ajtón, be egy kisméretû társalgószobába. Nagyot taszított Minolinon. A papnõ több széken is átbucskázott, alig tudta megõrizni az egyensúlyát.
     Kapálózva küszködött, de végül talpon maradt, kihúzta magát, majd megpördült, hogy szembenézzen a kihívójával.
     – Hogy mersz rám támadni a saját otthonomban? Méghozzá a fesztivál napján? – haragosan kezdett morogni, de a szavai a torkára forrtak, amikor Quenthel kinyújtotta karmokká görbített ujjait, és lesújtott rá mágiája erejével.
     – Térdre! – csak ennyit mondott.
     Minolin természetesen köpni próbált, de helyette térdre rogyott, be kellett hódolnia a varázslat erejének, nem tudott felállni, nem dacolhatott Quenthel Baenre akaratával.
     – Soha többé nem becsüllek alá, orgyilkos! – dörögte Quenthel nagyasszonyanya. – Az irántad érzett megvetésem elmúlt, a helyét…
     Gromph rontott be a szobába.
     – …csodálat vette át – befejezte a mondandóját, majd gonosz vigyorral az arcán fordult az õsmágus felé, mintha azt kérdezné tõle, hogy mi tartott ilyen sokáig.
     – Ezen… ezen a napon? – hebegte a férfi szemmel láthatóan megrendülten. – Amikor ilyen idõket élünk?
     Quenthel nagyasszonyanya leeresztette a korbácsát, a kígyók tekergõzve húzódtak vissza, majd elaludtak, amikor a fegyver belecsusszant a csípõjén ringó õsgyíkbõrbõl készült hurokba. Ártatlanul felemelte a karját, megadása jeleként.
     – Döntsd el, hogy kihez vagy hû – mondta az õsmágusnak. – A Pókkirálynõ nem hagyja, hogy az õsmágus hûsége megosztott legyen, fõleg nem ezekben a magasztos idõkben. Abban reménykedtél, hogy titokban te vezetheted a Baenre-házat, és egy tíznappal ezelõtt könnyen hozhattál volna döntést.
     – Kedves húgom – kezdte Gromph, de ebben a pillanatban Menzoberranzan nagyasszonyanyjának arca elsötétült a dühtõl és eltorzult az évszázadok tapasztalatának súlyától, és egy szemvillanásnyi idõre irtózatos hatalomtól sugárzó tekintettel meredt rá.
     – Nagyasszonyanya – helyesbített a férfi, és lesütötte a szemét.
     – Ne! – visított fel Minolin Fey. Kiguvadó szemmel, a döbbenettõl rázkódva nézte, ahogy a páratlan hatalmú õsmágus meghunyászkodik.
     – Te sosem vezetheted a Baenre-házat – közölte vele a nagyasszonyanya ezúttal már nyugodt hangon.
     – Sújts le rá! – sikoltotta Minolin. – Hisz õ csak Quenthel!
     Az õsmágus felkapta a fejét, és elemi erejû harag villant a szemében, de nem a húgára, hanem Minolinra zúdította a dühét. A Fey-Branche papnõ döbbenten hátrált, a karját védekezõn maga elé tartotta, attól tartva, hogy a férfi ott helyben porrá zúzza és elpusztítja.
     – Viselõs vagyok! – sikított, majd elzuhant, és arcra borult a földön. – A te gyermekeddel! – esdekelt szánalmas látványt nyújtva.
     Quenthel nagyasszonyanya sokat sejtetõen mosolygott, amikor a fivére felé fordult és döbbenten meredt rá. Minolin irányába biccentett, és belekezdett egy varázslatba, Gromph pedig követte a példáját. Nõi és férfi drow szellemkéz jelent meg a levegõben, a hason fekvõ papnõ teste felett, lenyúltak érte, majd megragadták köpenye fodrait, és talpra rántották, olyan hirtelen mozdulattal, hogy Minolin egy pillanatig fel sem fogta, hogy mi történt, hogy ismét talpon van.
     A papnõ beszélni kezdett, Gromph és Quenthel nagyasszonyanya egyszerre hallgattatták el õt, majd mindhárman elnémultak. Zûrzavar hangjai szûrõdtek be hozzájuk a ház belsejébõl, sikolyok és ordítások hallatszottak, üvegpoharak törtek és bútorok borultak fel hangos robajlással.
     – A Baenre-ház megtámadott minket! – suttogta Minolin Fey hitetlenkedve.
     – Nagyasszonyanya? – kérdezte az õsmágus, és a testvére felé fordult.
     Menzoberranzan nagyasszonyanyja azonban derûs arckifejezést öltött, amibõl mindketten kiolvashatták, hogy ezek nem váratlan támadás hangjai.
     A társalgószoba belsõ ajtaja kivágódott, és szavakkal leírhatatlanul gyönyörû drow nõ lépett be a helyiségbe. A jelenléte teljesen kitöltötte a teret.
     – Yor’thae – üdvözölte a nagyasszonyanya, azzal a névvel illetve õt, ami mindig csak Lolth úrnõ legnagyszerûbb és legnagyobb hatalmú kiválasztottjának jár, akin keresztül az istennõ megtestesülhetett a Pókkirálynõ háborújában. Quenthel nagyasszonyanya, Menzoberranzan vezetõje, a Pókok Városának elsõ számú drow-ja mély és tiszteletteljes meghajlással fejezte be az üdvözlést.
     Minolin nagyokat nyeldekelt a szellemalak jelenlétében, aki maga volt a Pókkirálynõ megtestesülése. A háta mögött lévõ szobában a Fey-Branche-ház tagjai és a másik négy Baenre vendég térden csúszva követte a fényesen tündöklõ teremtményt, a tekintetüket tiszteletteljesen a padlóra szegezték.
     Minolin kényelmetlenül, alig észrevehetõen megmozdult, ami nem kerülte el Quenthel nagyasszonyanya figyelmét, és jól tudta, hogy mi rejlik a mozdulat mögött. A papnõ tisztában volt vele, hogy neki is térdre kellene rogynia, fõleg, hogy a mellette lévõ õsmágus is letérdelt a földre. Térdre akart rogyni, de nem tudott, mert az elõttük álló avatár, a papnõ, akit egykoron Danifae Yauntyrr néven ismertek, nem engedte meg neki.
     A Baenre nagyasszonyanya sokat sejtetõ pillantást vetett rá, majd gúnyos mosolyt villantott felé. Bármilyen bosszút forralt is ellene Minolin, az most egyetlen szempillantás alatt semmivé foszlott, és ezzel mind a ketten tisztában voltak.
     Lolth úrnõ megtestesülése keresztülsiklott a szobán, elsuhant az egész testében reszketõ Minolin elõtt, és közben kecsesen megérintette a hasát, amely még nem kezdett el dudorodni a testében növekvõ gyermektõl. Továbbsiklott, és végül a nagyasszonyanya elõtt állt meg, biccentett majd elmosolyodott, és szenvedélyesen megcsókolta Quenthel Baenre-t.
     – Örök szolgám – szólalt meg az avatár, és gyengéden megsimogatta a nagyasszonyanya zsenge orcáját.
     Ezt követõen tovasiklott, ki az erkélyre, ahol felemelkedett a levegõbe, és eltûnt a semmibe.
     – Lolth megjelent! – kiáltotta az egyik papnõ a másik szobában, és idõközben többen is vették hozzá a bátorságot, hogy felálljanak.
     – A fesztivál sikeres! – kiáltotta másvalaki, mert az Alapítási Fesztivál valóban az a nap Menzoberranzan életében, amikor mindenki abban reménykedik, hogy Lolth úrnõ megjelenik közöttük, ezzel jelezve, hogy még mindig nem estek ki a kegyeibõl.
     Üdvrivalgás robajlott végig az épület folyosóin és helyiségein, amely gyorsan tovaterjedt az utcákra is. Quenthel nagyasszonyanya jól tudta, hogy Lolth látogatásának híre futótûzként terjed majd el az egész városban. Ami azt jelenti, hogy Mez’Barris Armgo nagyasszony is hamarosan értesül róla.
     Byrtyn nagyasszony odalépett a Baenre-ház vezetõje mellé, aki örömmel tapasztalta, hogy mély tisztelet ül ki a vén drow papnõ arcára.
     – Ez egy jel a számunkra – magyarázta Quenthel. – A Fey-Branche-ház többé már nem védtelen. Többé nem maradtok szövetséges nélkül.
     Byrtyn nagyasszony fejet hajtott Menzoberranzan legfõbb és leghatalmasabb nagyasszonyanyja elõtt.
     – Összeházasodtok – utasította Quenthel a fivérét és Minolint.
     – Házasság? – kuncogott az õsmágus. Korántsem Minolin az elsõ papnõ, akit teherbe ejtett, és önmagát ismerve, nem is õ lesz az utolsó.
     Quenthel nagyasszonyanya legyezõ mozdulatot tett a kézfejével Sos’Umptu és Myrineyl irányába, kizavarva õket a szobából, majd rájuk csapta az ajtót, így rajta kívül csak Byrtyn, Gromph és Minolin maradtak a helyiségben.
     – Gyermeket vársz, és ez a gyermek kislány – fordult a papnõ felé. – A Baenre-házban nevelkedik majd, és mostantól kezdve te is ott élsz, az oldalamon.
     – Minolin a Fey-Branche fõpapnõje! – tiltakozott Byrtyn nagyasszony, de Baenre egyetlen pillantással elhallgattatta.
     – Úgy neveljük a gyermeket, hogy az utódom lehessen – folytatta Baenre, Byrtyn legnagyobb megrökönyödésére. – A neve pedig… – ravasz pillantást vetett az õsmágusra
     – Yvonnel lesz – fejezte be helyette Gromph, kitalálva testvére gondolatmenetét.
     A nagyasszonyanya odaballagott a jól láthatóan reszketõ Minolin elé, és felemelte a kezét, hogy megsimogassa selymes bõrû arcát. A papnõ próbált elhúzódni az érintés elõl, de sikertelenül.
     – Ha most elbuksz, akkor örök szenvedésben lesz részed a Pókkirálynõ lábai elõtt heverve, a mérge szétárad az ereidben, és a testedet emésztõ égetõ kín sosem múlik el – figyelmeztette õt.
     – Jól szolgálok majd – ígérte Minolin elvékonyodó, erõtlen hangon. – Ha megszületik a gyermek, remek nevelõje leszek…
     – Te csak az anyaméh vagy, semmi egyéb – szakította félbe Quenthel nagyasszonyanya metszõ hangon. – Ne hidd, hogy méltó vagy Yvonnel Baenre nevelésére.
     Minolin nem merte válaszra nyitni a száját.
     – Yvonnel az Örökkévaló – zengte Quenthel nagyasszonyanya, és visszafordult a fivére felé. – A gyermek oktatása azon nyomban kezdetét veszi.
     Az õsmágus elõször nem tudta mire vélni a megjegyzést, de amikor a homályos szavak leülepedtek az elméjében, kikerekedett a szeme, és jól hallhatóan felszisszent.
     – Nem – suttogta maga elé hitetlenkedve.
     A Baenre nagyasszonyanya önelégült mosolya gúnyt ûzött belõle. Mindketten elképzelték, ahogy Methil tekergõzõ csápjai végigtapogatják Minolin Fey-Branche meztelen testét, meglelik az utat a benne növekvõ gyermeki tudathoz, és beléplántálják azokat az emlékeket és érzéseket, amelyeket halott anyjuk kettéhasított koponyájából szívott ki, a koponyából, amelyet maga az õsmágus õrzött meg.


     NEGYEDIK FEJEZET
     
     NINCS BOCSÁNAT
     
     Az öt fõbõl álló ázott, sáros társaság az északi végénél tért rá a hágóra, amely déli irányban szelte át a Világ Hátát. Tízvárosból indultak, és eseménytelenül telt az útjuk, ennek ellenére nehezen boldogultak a kora tavaszi olvadás miatt: feneketlen lápfoltok bújtak meg alattomos módon a jég- és sártengerben, ahol bármikor megnyílhatott a laza talaj, hogy egészben nyelje el a lovat és lovasát, és ahol kifakadásra váró, fortyogó gázbuborékok képzõdtek a sárréteg alatt, midõn a tél jeges marka enyhített a szorításán. Efféle sárbuborékok borították az ösvényt, olykor teljes szélességében eltorlaszolva azt, és ha kifakadtak, fagyos sárpermetet fröcsköltek szerteszét.
     Az ötfõs társaságnak a kelleténél többször gyûlt meg a baja ezekkel a természetes lövedékekkel, különösen annak a három alaknak, akik a nagy termetû hátas mellett lépdeltek, amely a férfit és a nõt cipelte a hátán. Tökéletesen beleolvadtak az iszapos tájba, tetõtõl talpig barnás színû sár borította õket, és még az ajkuk belsõ felén is sárpettyek látszódtak, ha nagy ritkán mosolyra kunkorították a szájukat. Csizmás lábuk minden egyes lépésnél leragadt, és csak nagy nehezen, cuppogó hangok kíséretében tudták kihúzni a felázott talajból.
     – Nu, ez az átok föld nem fog ám hiányozni – morgott a törpe asszonyság, miközben megemelte a lábát, és felfelé fordította csizmája talpát, hogy lekaparja róla a rátapadt sárrögöket. A mutatvány közben kibillent az egyensúlyából, nekidõlt a termetes hátasnak, amely rámordult, és nagyot dobbantott tüzes patájával, sáros vizet fröcskölve szerteszét. A törpe és két gyalogos társa nem gyõzött elhajolni a sárpermet elõl.
     – Hej! Fegyelmezd ezt a bûzhödt pokolbéli hátast! – mordult fel a törpe ingerülten.
     – Azt teszem – felelte Artemis Entreri hanyagul a magasból. – Nem tiport bele téged a sárba, vagy igen? És higgy nekem, ha azt mondom, hogy a pokoli paripa semmit sem szeretne jobban.
     – Bah! – horkant az Ámbra névre hallgató törpe asszonyság. Lesöpörte a válláról a ráfröccsent sarat, a tenyerébe gyúrta, és a férfi irányába hajította a sárgolyót.
     – Úgy vélem, nem ez a legmegfelelõbb évszak az átkeléshez – szólalt meg Afafrenfere barát. A szerzetes a Vérkõföldeken nevelkedett, a Damara-hegységben, Vaasa fagyott pusztái közelében, így õ ismerte a legjobban a Jeges Szelek Völgyéhez hasonló zord terepet. – Jobban jártunk volna, ha eltöltünk még egy tíznapot valamelyik városban.
     A szerzetes nem pillantott fel beszéd közben, végig leszegve tartotta a fejét gyapjúcsuklyájának mélyén, így nem láthatta a pokolbéli hátason, a férfi mögött ülõ nõ ráncos homlokát és szigorú pillantását.
     – Egy újabb tíznap múlva még több szörnyeteg ébred fel téli álmából, és ellepik a környéket, méghozzá alaposan kiéhezve – felelte Entreri, de a többiek tudták, hogy csak Dahliát akarja megnyugtatni a szavaival, aki azóta nem tudta levetkõzni komor hangulatát, amióta otthagyták Drizzt Do’Urdent Kelvin Halmának lejtõjén, mintegy tizenkét nappal ezelõtt. Egyik tapasztalt, harcedzett kalandor sem félt ezektõl a szörnyetegektõl, sõt ami azt illeti, alaposan viszketett már a tenyerük a fegyvereik markolatán.
     Korábban egy mágikus erdõben ébredtek, méghozzá egy tizennyolc évig tartó mély álomból, amely csupán egyetlen röpke éjszakának tûnt a számukra. Miután sikerült magukhoz térniük a döbbenetes felfedezéstõl, próbáltak átballagni az élet naposabbik oldalára. Ámbra világított rá, hogy üldözöttként tértek be az erdõbe, számos nagyhatalmú ellenséggel a nyomukban, de a hosszú álmot követõen szabadként ébredhettek, ismeretlenül, név nélkül, ha úgy akarják, és efféle szabadságban egyiküknek sem volt része már hosszú évtizedek óta.
     A Kelvin Halmán történt események óta azonban elillant a jókedvük, különösképpen Dahlia keseredett meg, és nem találtak vigaszt az utazásban, hiába igyekeztek maguk mögött hagyni a Jeges Szelek Völgyének végtelen, sárral borított vidékét.
     – Még mindig vad vidéken járunk – figyelmeztette õket Effron, a társaság ötödik tagja, az apró termetû, ösztövér, torz testû tiefling boszorkánymester. A vállai természetellenesen kifordultak a helyükrõl, amitõl a jobb karja hasznavehetetlenül himbálózott az oldalán.
     A többiek mind felé fordultak. Ezek voltak az elsõ szavai, amióta elhagyták a hegyeket.
     – Szóval láttad õket? – kérdezte Entreri.
     – Hát persze hogy látom õket, árnyékként követnek minket, és felettébb nyugtalanít, hogy olyan társakkal utazom, akik nem veszik észre a nyilvánvaló jeleket – felelte.
     – Mit szólanál hozzá, komám, ha nem talányokban beszélnél? – kérdezte a törpe asszonyság.
     – Követnek minket – felelte helyette Afafrenfere. – Már több, mint egy napja. Hatalmas alakok, nagyobbak a goblinoknál, tán még a hobgoblinoknál is.
     – Óriások? – kérdezte a törpe, és mohón csillant a szeme.
     – Jetik – helyesbített a szerzetes.
     – Mesélj! – kérte Entreri. Keresztbe tette a kezét megidézett hátasa nyakán, majd elõredõlt, és érdeklõdve nézett le a másik férfira.
     – Vaasa közismert ezekrõl a szörnyekrõl – kezdett bele a szerzetes. – Felettébb vadak és vérszomjasak, karmuk egyetlen karcolásával is súlyos betegséget terjesztenek, minek hosszú, lassú halál a vége… de csak akkor, ha elég szerencsés vagy ahhoz, hogy ne faljanak fel elevenen.
     – Sohasem hallottam róluk – vakkantotta a törpe asszonyság.
     – Én sem – dünnyögte Dahlia.
     – Akkor bízzunk benne, hogy ez az egész csak egy sáros ösvényen bandukoló fáradt szerzetes túlzott aggodalma – zárta le a beszélgetést Afafrenfere, és továbbindult.
     – Mivel ti ketten odafent ücsörögtök, és nem kell a sárban dagonyáznotok, mint nekünk, talán kémlelhetnétek a látóhatárt – vetette fel a torz boszorkánymester megvetéstõl csöpögõ hangon. Azóta tartott ez a vita, amióta elhagyták Tízvárost, és fõleg közte és az anyja, Dahlia között mérgesedett el.
     Az elf nõ metszõ pillantással viszonozta a gúnyolódó megjegyzést, Entreri azonban továbbra is kényelmesen rádõlt a hátas nyakára, és elégedetten vigyorgott.
     Az eddigieknél keskenyebb ösvényen haladtak, fejük tetejére állt sziklák alkotta útvesztõben. Éberen figyeltek és füleltek, mert a hatalmas kõdarabok kiváló fedezéket nyújthattak az alattomos és veszedelmes útonállóknak. A terepviszonyok fokozatosan megváltoztak, a kaptató elõbb egyenletessé vált, majd lejteni kezdett, és bevezette õket a magas hegyeken átszaladó szurdokba. Nem akadt még oly utazó, ki ne képzelt volna lesben álló ellenséget a sziklafalak tetejére, aki nyíl- és kõzáport zúdít a nyakába.
     Entreri és Dahlia vezették a sort a pokolbéli hátason ülve, ami szerencsés választásnak bizonyult. Épphogy csak megszûnt az ösvény lejtése, amikor a sziklákkal borított, szélesebb szakaszon a talaj váratlanul felrobbant. Hatalmas termetû, gubancos bundájú teremtmény ugrott elõ a levegõben szétfröccsenõ sárfelhõ belsejébõl.
     Kivételesen magas termetû ember és testes medve keverékének tûnt, egy szempillantás alatt felegyenesedett, és föléjük tornyosult, hosszú karmait elõreszegezte, készen rá, hogy lesújtson a zsákmányra.
     A pokolbéli hátas felágaskodott, haragosan prüszkölt és közben fekete füstöt eregetett széles orrlyukaiból, de egyáltalán nem rémült meg, ahogy tette volna bármely közönséges ló. A pokolparipák nem ismerik a félelmet… csakis a dühöt.
     Dahlia együtt mozdult a hátassal, és kecsesen legördült a hátáról, amikor a teremtmény mellsõ lábai a levegõbe emelkedtek. Talpra érkezett, de a sáros talaj kis híján kicsúszott alóla. Azonnal oldalra siklott, ügyelve rá, hogy elkerülje a pokolbéli hátas veszedelmesen kapálózó tüzes patáit. Vívóbotját harcra készen tartotta a kezében, és elindult, hogy megkerülje az ágaskodó hátast és Entrerit, aki még mindig a hátán ült, de ekkor Ámbra felkiáltott a háta mögött. Ösztönösen nézett vissza, és meg kellett állapítania, hogy a tundra jeti nem magányosan indult el vadászni.
     
     -------------------------------------------------
     
     Entreri alaposan meglepõdött, amikor a tundra jeti elõugrott a semmibõl, tökéletesen beleolvadt a sáros talajba. Noha kis híján kirepült belõle, végül sikerült megmaradnia a nyeregben, teljes erõvel szorította a kantárt.
     A pokolbéli hátas lesújtott kapálózó lábaival, a jeti pedig széles ívben suhintott karmos karjával, mindkét teremtmény ádáz torokhangon bömbölt – a jeti sértõdötten morgott, amiért az egyik patás láb eltalálta és hátrataszította, a pokolbéli hátas pedig földöntúli hangon visított, tán a fájdalomtól, de sokkal inkább a bensõjében fortyogó fékezhetetlen dühtõl.
     A paripa visszaereszkedett a földre, és nekilódult, olyan erõvel rántva meg a kantárszárba kapaszkodó Entrerit, hogy majdnem átrepült a feje felett, és ami azt illeti, alaposan beverte a fejét a hátas nyakába, kilapítva az arcát. Érezte, hogy meleg vér folyik sérült orrából, fájdalom áradt szét a tagjaiban, amitõl csak még erõsebben szorította a kantárt, amikor a pokolbéli hátas ádázul fújtatva nekilódult.
     Megrázta a fejét, hogy kiûzze a fájdalmat a testébõl, és úgy döntött, hogy õ nem vesz részt a szörnyek párbajában, ezért gyorsan lecsúszott hátasa oldalán, még éppen idõben, mert a két teremtmény a következõ pillanatban iszonyatos robajlás kíséretében összecsapott. Bukfencet vetett, amikor talajt fogott, több iszapos pocsolyán is átgurult, majd fél térdre emelkedett, és körülnézett. A talaj a magasba emelkedett a háta mögött, sárdarabok röppentek szerteszét a levegõben, amikor a második jeti is elõbújt rejtekébõl, és fenyegetõn a látszólag védtelen férfi fölé tornyosult.
     
     -------------------------------------------------
     
     A sor végén haladó torz boszorkánymester megpördült a zaj hallatán. Újabb jeti bújt elõ rejtekhelyérõl, egy méretesebb szikla mögül, és jócskán fölé magasodott, amikor felegyenesedett. Megdöngette széles mellkasát az öklével, és mennydörgõ hangon ordított.
     – Bömbölj csak – motyogta a tiefling. Lejjebb eresztette csontbotját, és szabadjára eresztette a benne lakozó hatalmas erõt, sötét mágikus lövedéket hajítva a szörnyetegre a bot végébe ékelt koponya szemgödrén keresztül.
     A nyaláb gyomron találta a lényt, aki valóban torkaszakadtából bömbölt, miközben bozontos bundája alaposan megpörkölõdött, és kis híján hanyatt vágódott a becsapódás erejétõl.
     Effronnak esze ágában sem volt megvárni, hogy a jeti összeszedje magát, gyorsan elmormolta azt a varázslatot, amelyiket mindig, minden esetben készenlétben tartott. A teste ellaposodott, mintha kilépett volna a térbõl, inkább árnyék volt, semmint valódi élõlény; és a sebesült jeti minden eddiginél hangosabban bömbölt, amikor a boszorkánymester nemes egyszerûséggel belesüppedt a talajba, és eltûnt szem elõl.
     – Hová mégy! – kiáltotta Ámbra, mikor észrevette, hogy a társa elillan. Az elõtte lévõ Afafrenfere és Dahlia összenéztek, majd futásnak eredtek. Ott hagyták a bömbölõ jetit, keresztülvágtak az ösvényen, és célba vették az újonnan felbukkanó szörnyeteget, amely két, derékig érõ, lapos tetejû szikla között jelent meg.
     – Héj! Mi? – értetlenkedett a törpe, körbe-körbeforgolódott, és az elillanó Effront kereste a tekintetével. Vetett egy pillantást a bömbölõ jetire, akit a torz boszorkánymester sebesített meg, majd a tovarohanó páros után nézett.
     Úgy döntött, hogy Dahlia és Afafrenfere után iramodik. Három egy ellen, mérlegelt, és kedvére valónak találta az esélyeket.
     Ekkor azonban két újabb jeti bukkant fel a sziklák mögül, méghozzá a célba vett jeti háta mögött.
     – Ó, az istenekre! – morgott a törpe asszonyság, és gyorsan beugrott egy nagyobb vándorkõ mögé, és elmormolt egy roppant hasznos varázslatot, melynek segítségével beleolvadt a kõbe, mintha eggyé vált volna vele.
     – Keress rést mögöttem! – kiáltotta a szerzetes, és öles léptekkel megelõzte az elf nõt, félelmet nem ismerve rontott rá a három bozontos bundájú szörnyetegre. Felugrott a tõle balra lévõ kõre, közvetlenül az egyik döbbent jeti elõtt, az eredeti célpont mellett.
     A vándorkõ mögött álló jeti torkaszakadtából ordítva csapott le karmos karjával, de a szerzetes számított erre, hátraszaltót vetett, kikerülve a csapást, és ezzel egy idõben a középen álló szörnyeteg kartávolságából is kikerült, amelyik bambán nézte a levegõben szálló zsákmányt, és nem vette észre a társa felé lendülõ karját, aki a célt tévesztett csapást követõen nem tudta visszafogni a lendületét. A karmos kéz pontosan szõrõs arca közepébe csapódott.
     A szerzetes puhán fogott talajt a szomszédos sziklán, ahonnan azonnal továbbszökkent, és körkörös rúgással fejbe találta a harmadik szörnyeteget. A jeti a rúgás iszonyatos ereje ellenére sem rendült meg, sõt mi több, visszatámadott, gyilkos ütést indított útnak, ami meghátrálásra késztette a szerzetest, vissza kellett ugrania az ösvény közepére.
     A szörnyeteg félig ugorva, félig mászva jutott túl a vándorkövön, és üldözõbe vette a célpontot. Minden figyelmével az ember férfira összpontosított, aki arcon rúgta õt, ezért ügyet sem vetett a fürgén közeledõ elf nõre.
     Jól van ez így, gondolta Dahlia.
     A két egymásba gabalyodott jetit választotta ki magának. Elõreszegezte Kozah Tûjét, a mágikus vívóbotot, és beledöfte a hegyét a vándorkövek között álló, feltépett húsú szörnyeteg sebébe. Már önmagában ez a csapás is borzalmas kínokat okozott volna, de Dahlia nem akart esélyt adni ellenfelének, cikázó villám formájában engedte szabadon a fegyverben felgyülemlett energiát.
     Szikrák pattogtak és bûzös, szürke füstpamacsok cikáztak a levegõben, a jeti pedig holtan rogyott össze.
     – Tartsd fel õket! – kiáltotta a szerzetes Dahlia háta mögül, és egészen távolról érkezett a hangja.
     – Hát hogyne! – felelte az elf nõ fanyar hangon, mintha két óriás termetû, várszomjas, bozontos szörnyeteg feltartóztatása gyerekjáték lenne.
     
     -------------------------------------------------
     
     A jeti természetesen azt hitte, hogy az elõtte gubbasztó férfi védtelen. Ugyanezt hitte volna bárki, aki látja õket egymással szemben.
     Egészen addig a pillanatig, amíg ki nem derült, hogy micsoda páratlan harci képességekkel rendelkezik.
     Entreri elrugaszkodott a sáros talajról, a levegõbe vetette magát, és oldalra vetõdött. A feje felé tartó karmos kéz célt tévesztett, és ártalmatlanul hasította ketté a levegõt. A jeti nem adta fel, üldözõbe vette a zsákmányt, és óriási talpával próbálta belepasszírozni a puha, felázott földbe.
     Entreri azonban fürgébben mozgott nála, a vetõdés lendületét kihasználva bukfencet vetett, melynek végén talpra érkezett, és felegyenesedett. Azonnal kitört oldalirányba, kitérve a jeti újabb csapása elõl, majd megpördült a tengelye körül, hogy még nagyobb erõvel döfhesse a kardját ellenfele hátába. A penge könnyedén mélyedt bele a húsba, és akadt meg a vastag bordák között.
     A szörnyeteg iszonyatos üvöltés kíséretében pördült meg, hogy szembenézzen az alattomos támadóval.
     Entreri már rég nem tartózkodott ott, idõközben tovaszökkent, a lény oldalába került, és ismét döfött a kardjával, de ezúttal nem akarta olyan mélyre szúrni, mint az imént. Folyamatosan a tehetetlenül forgolódó szörnyeteg elõtt maradt, és apró, de annál kellemetlenebb szúrásokkal hergelte és fárasztotta. Amikor a mozgása már kezdett kiismerhetõvé válni, váratlanul megtorpant, mélyen lehajolt a feje felé lendülõ hosszú, karmos karok elõl, és az ellentétes irányba mozdult el.
     Elrugaszkodott a csúszós talajról, magasra ugrott, és beledöfte a tõrét a jeti jobb hónaljába. A vámpírpenge könnyedén hatolt át a lény vastag bundáján, elvágva az ínakat és az izmokat. Az orgyilkos hagyta, hogy a mágikus fegyver lakmározzon a hatalmas termetû teremtmény életerejébõl.
     Micsoda fülsiketítõ hangon ordított!
     A jeti az ellenfele irányába csapott, aki már szökellt is tova, de sikerült eltalálnia, és nagyot taszított rajta. Entreri kihasználta az ütéssel kapott lendületet, és szapora léptekkel távolodott el az üvöltõ, sebesült szörnytõl. Nem esett el, még csak ki sem billent az egyensúlyából, megvetette a lábát a sáros talajon, majd megfordult, hogy ismét szembenézzen a jetivel.
     A lény vad rohamra indult ellene, de a jobb karja immáron élettelenül himbálózott az oldala mellett. Entreri is nekiiramodott, de az utolsó pillanatban oldalra szökkent az ép karját széles ívben lóbáló teremtmény elõl, és közben kíméletlen csapást mért a hátára. Megpördült és üldözõbe vette, felváltva kaszabolta õt a tõrével és a kardjával, levegõvételnyi idõt sem hagyva neki, nem engedve, hogy megforduljon és visszatámadjon. A kardjával a lény ép karját ostromolta, a tõrével pedig apró szúrásokat helyezett el a teste különbözõ pontjain, amelyek önmagukban véve ártalmatlanok lettek volna, de a vámpírpenge minden egyes alkalommal lakmározott a jeti életerejébõl.
     A szörnyeteg azonban váratlanul megfordította a csata menetét. Entreri elõször észre sem vette, hogy menekülés közben elrugaszkodott a talajról és felugrott a levegõbe. Nem tudott idõben lelassítani, rohant tovább, a szörnyeteg pedig hangos robajlással ért földet mögötte, és üldözõbe vette.
     Entreri a sziklafal irányába kanyarodott, tisztában volt vele, hogy nem hagyhatja le a hosszú léptû jetit, és arra sem látott lehetõséget, hogy vak, kétségbeesett vetõdést kíséreljen meg valamelyik irányba.
     Már a tarkóján érezte a jeti ziháló leheletét. A hatalmas hegyoldal már csak ötlépésnyire magasodott elõtte.
     Nem lassított.
     Egyenesen nekirohant a falnak, felfutott rá, majd két lépés megtétele után elrugaszkodott, hátrafeszítette a vállát, begörbítette a hátát, és látványos hátraszaltót vetett a levegõben. Olyan magasra dobta a kardját, amennyire csak tudta, amikor a lehajoló jeti fölé ért, aki elõregörnyedve próbálta elkapni õt az utolsó pillanatban. Lovaglóállásban zuhant rá a szörnyeteg hátára, két marokra fogta a tõrét, és minden erejét beleadva beledöfte a koponyájába. A sistergõs villámtól kettéhasadó szikla hangját is elnyomta volna a szétrepedõ koponya reccsenése. A jeti lábából kiszállt az erõ, és élettelenül rogyott a földre.
     Entreri ügyesen elkapta a lefelé zuhanó kardot, majd odébb szökkent a sárban rángatózó szörnyetegtõl. A mágikus tõr még mindig benne volt a koponyájában, úgy meredt ki belõle, akár az unikornis szarva.
     Nagy levegõt vett, összeszedte a gondolatait, majd körülnézett, és felmérte a csatateret. Oldalra pillantott, ahol a pokolbéli hátas halálos ölelésben kapaszkodott össze a jetivel, füst gomolygott körülöttük, vér spriccelt szerteszét, szõrpamacsok és húscafatok szálltak a levegõben. A jeti belecsimpaszkodott a pokolbéli hátasba, addig húzta lefelé, míg már mellsõ lábainak térdrésze is a földhöz ért, és átfogta a nyakát, hogy letépje a fejét, de a pokolparipa erõsen ráharapott vastag karjára. Odaszökkent a halott jetihez, kirántotta a fejébõl a mágikus tõrt, és elindult, hogy leterítse a sebezhetõnek tûnõ másik jetit, de ekkor velõtrázó sikoly harsant a háta mögött, elterelve a figyelmét.
     A hang irányába fordult. Egy harmadik jetit pillantott meg az ösvény azon oldalán, ahol õ is tartózkodott. Hisztérikusan csapkodta magát, a saját bõrét és húsát tépte hosszú, éles karmaival, miközben pókok másztak elõ a hasán éktelenkedõ borzalmas sebbõl. Korábban is látta már Effront harc közben, és bízott benne, hogy ez a szörnyeteg is kidõlt a sorból, vele sem kell már sokáig bajlódni.
     Az ösvény közepe felé fordította a tekintetét, ahol Afafrenfere vad vágta közepette próbált elmenekülni egy újabb jeti elõl, aki ott loholt szorosan a nyomában.
     A mágikus tõrrel a kezében iramodott társa segítségére, de két lépést sem tudott megtenni, mert a szerzetes váratlanul irányt váltott az egyik vándorkõ elõtt, a jeti természetesen követte, és ekkor egy alak bújt ki a szikla belsejébõl.
     Ámbra varázslatának hatóideje lejárt, ezért ki kellett bújnia a sziklából, és azonnal le is sújtott az ellenségre. Két kézzel tartotta a Koponyazúzót, nagyméretû buzogányát, és a csapás irányából és magasságából ítélve jól látta a közeledõ szörnyeteget a szikla mélyébõl, mert tökéletesen célzott, pontosan a térdét találta el, szétzúzva a térdkalácsát, amitõl az elesett és kiterült a földön.
     A szerzetes nyilvánvalóan számított erre, mert már meg is fordult és sebesen rohant visszafelé. Futás közben felugrott a levegõbe, elõreszegezte mindkét térdét, és így zuhant rá a hason fekvõ lény tarkójára. Azonnal felugrott a levegõbe, és ismét rátiport a fejére, majd tovaszökkent, mielõtt a jeti feltápászkodhatott volna, és elébe került, hogy magára vonja a figyelmet.
     A szörnyeteg nem vette észre a törpét, aki hátulról közelített, magasra emelt buzogánnyal a kezében. Ráugrott a hátára, iszonyatos csapást mért a lény fejére, és a Koponyazúzó ismét hû maradt a nevéhez.
     
     -------------------------------------------------
     
     Dahlia úgy vélte, hogy egy az egy elleni összecsapásban lenne esélye a tundra jeti ellen, még akkor is, ha a fegyvere nem különösebben hatékony a bozontos bundájú és vastag csontú teremtménnyel szemben. Amikor azonban a második szörnyeteg talpra állt, és elõrelendült, nyilvánvalóvá vált, hogy nagy bajba került.
     Többször is hozzáütötte a botját a közelebb lévõ jeti elõtt magasodó sziklához, hogy mágikus energiával töltse fel, amit azonnal szabadjára is engedett. A rohamozó szörnyeteget vette célba, megakasztva a lendületét, jó néhány lépésnyivel hátrataszítva õt.
     Megfordult a fejében, hogy sarkon fordul, és elmenekül. Már mozdította is a vállát, amikor új alak bukkant fel elõtte, méghozzá a két jeti háta mögött. A fia bújt elõ a hegyoldal egyik vékonyka repedésébõl, és ismét teljes, hús-vér alakot öltött. Már a visszaváltozás közben belekezdett a varázslatba, amit az elf nõ észre is vett, ezért megkétszerezett lendülettel és elszántsággal forgatta Kozah Tûjét, hajszálpontos ütésekkel és döfésekkel csépelte õket, hogy lekösse a figyelmüket.
     Zöldes színû, gõzölgõ, fertelmes bûzt árasztó sûrû felhõ jelent meg a levegõben. A fanyar szag megcsapta Dahlia orrát, aki fintorogva hátrált néhány lépést, pedig nem is õt vették célba. A felhõ a magasban lebegett, jó néhány lépésnyire tõle, és rátelepedett a két jeti busa fejére. Csapkodni kezdtek a karjaikkal, de nem az elf nõt akarták szétszaggatni, a bûzfelhõt próbálták elhessegetni. Már nem látszottak a varázslat opálos fátyla mögött, de hallani lehetett fulladásra emlékeztetõ, hörgõ-ziháló köhögésüket.
     Az elf nõ tett még egy lépést hátrafelé, háromba törte a vívóbotot, és sebesen pörgetni kezdte a levegõben. A középsõ tagot szorította mindkét markában, és félelmetes harci táncba kezdett a fegyverrel a kezében. Minden egyes újabb mozdulat további lendületet adott a két külsõ, pörgõ tagnak. Úgy irányította a karjait, hogy a külsõ tagok nekiütõdjenek a közeli szikláknak, és alkalmanként összekoccanjanak. Szikrák pattogtak a levegõben, és Kozah Tûje magába szívta az energiájukat, amely gyorsan felhalmozódott a belsejében.
     A két szörnyeteg hasztalan kalimpált a fojtogató, bûzös felleg takarásában. Az egyiknek volt annyi sütnivalója, hogy lehajoljon, és kihúzza a fejét a felhõbõl, de nem járt jobban a társánál, a boszorkánymester ugyanis fekete színû mágikus lövedékeket szórt rá, amitõl többször is megvonaglott a teste, görcsbe rándultak az izmai, és keserves hangon bömbölt. A bozontos bundájú teremtmény lángra kapott, mágikus feketetûz mart az irhájába.
     A jeti füstölögve hanyatlott a sárba. A társának nagy nehezen sikerült kikecmeregnie a felhõ alól, hányás borította a mellkasát és a pofáját, de erõt vett magán, és botladozva bukdácsolt át a sziklákon, hogy üldözõbe vegye az elf nõt.
     Dahlia könnyedén tért ki az erõtlen csapás elõl, és kemény találatot vitt be ellenfelének, szabadjára eresztve a fegyverben felgyülemlett energiát. A sistergõs villám letaglózta a jetit, õ pedig megragadta a bot egyik külsõ tagját, a másik kettõt korbácsként lóbálta a levegõben, lendületet vett, majd sorozatos csapásokat mért a teremtményre, aki folyamatosan próbált felegyenesedni.
     Úgy érezte, mintha régi, mocskos faliszõnyeget porolna ki éppen, amitõl a szõnyegnek az égvilágon semmi baja sem lesz!
     Fennhangon átkozódott az orra alatt, és azt kívánta, bárcsak lenne nála széleskard.
     Még hevesebben átkozódott, amikor az elsõ jeti lángolva, füstölögve feltápászkodott a földrõl, és úgy tûnt, hogy már nem zavarja õt a zöld színû, bûzölgõ felhõ. A zsákmány irányába indult, és amikor áthaladt a két vándorkõ között, Dahlia a visszavonulás mellett döntött. Az elsõ jeti sebesen közeledett, a másik próbálta oldalról bekeríteni.
     Tévedett. Nem õt akarta becserkészni, a társát vette célba. Mögé került, felemelte a karját, és belemélyesztette a karmait a tarkójába. Amikor a sebesült szörnyeteg meglepetten megpördült, felugrott a levegõbe, rávetette magát, és leteperte a földre.
     Az elf nõ tovább hátrált, nem tudta mire vélni a fejlemények szokatlan fordulatát – ekkor azonban ismét megpillantotta a torz boszorkánymestert, aki gondosan kikerülte a sistergõs bûzfelhõt, megkerült két sziklát, és közelebb jött. Mágikus csontbotját tartotta a kezében, amit elõreszegezett, a végébe ékelt koponya szeme vörösen izzott a mélyén lobogó tûztõl. Ekkor értette meg, hogy ez a jeti már halott, és halálában most Effront szolgálja!
     Ez a fia mûve.
     Megbabonázva, lenyûgözve, félig-meddig büszkén, ugyanakkor elborzadva nézte a szeme elé táruló látványt.
     Entreri pokolbéli hátasának túlvilági rikoltása zökkentette ki ebbõl az átszellemült állapotból. Körbefordult a csatatéren. A szerzetes és a törpe éppen akkor végzett egy újabb jetivel. Az egyik szörnyeteg északi irányba menekült, ordítva karmolászta a saját hasát, eleven pókokból álló csíkot húzva maga után. Végül Entreri irányába pillantott, aki abban a pillanatban sújtott le az elsõként felbukkanó jeti koponyájára, aki még mindig összekapaszkodott a pokolbéli hátassal, és próbálta kitörni a nyakát vagy legalább kitépni a torkát. A pokolparipa az oldalán feküdt az ösvény közepén, és a teste kezdett fekete semmivé foszlani.
     A szerzetes és a törpe asszonyság csatlakozott Dahliához, és egymás mellett ácsorogva nézték a közeli küzdelmet. A boszorkánymester zombijának ereje természetesen nem ért fel az élõ jetiével, de elég ideig lefoglalta ahhoz, hogy Effron ellene is bevethesse a pusztító feketetüzet. Az élõ szörnyeteg végre megszabadult ellenfelétõl, letaglózta õt, de ezzel elege is lett a harcból, mert sarkon fordult, és északi irányba menekült. Effron még egyszer megemelte a csontbotot, és energianyalábot repített utána, amely kíméletlenül belemart bozontos bundájába.
     – Lenyûgözõ! – jegyezte meg Afafrenfere, miután Entreri az utolsó szörnyeteggel is végzett.
     – Köszönöm – felelte a boszorkánymester.
     – Mindnyájunkra értettem – igazította ki a szerzetes. – Öt kiváló útitárs.
     A torz boszorkánymester halkan kuncogott az orra alatt, miközben csatlakozott a többiekhez.
     – Nem késlekedhetünk – szólt rájuk Entreri. – Hagyjuk itt ezt a helyet, mielõtt az a két szörnyeteg visszatér, és magukkal hozzák a társaikat is.
     Az utolsó szavaknál oldalra szökkent, láthatóan megriasztotta valami. Az elf nõ, a szerzetes és a törpe asszonyság egyszerre penderültek oldalra, harcra készen.
     A jeti, akit Ámbra taglózott le a buzogányával talpra állt, annak ellenére is, hogy agyvelõ csöpögött bezúzott koponyájából. A boszorkánymester után iramodott, aki komótosan közeledett a társai felé az ösvény túloldalán. A mágikus csontbot koponyájának szeme ismét vörösen izzott, melynek eredményeként a sziklafal tövében megölt jeti megelevenedett, és szögletes mozdulatokkal felkelt a földrõl.
     – Ez nem kedvemre való – morgott a törpe papnõ, és megérintette szent szimbólumát.
     – Szokj hozzá – felelte a torz boszorkánymester könnyed hangon, de villant a tekintete, és érzõdött rajta, hogy komolyan gondolja, és nem fogja eltûrni, hogy a papnõ elûzze legújabb játékszereit. Entrerire pillantott, és folytatta a beszédet: – Vezess minket!
     Az orgyilkos még véletlenül sem vette le a szemét a tieflingrõl és két újonnan megelevenített zombijáról. Komótosan odaballagott az utolsóként leterített jetihez, és felvette a földrõl a ló alakú obszidiánszobrocskát. Ilyen röviddel a csata után nem tudta újra megidézni, ezért gondosan belehelyezte a szütyõjébe, majd türelmesen megvárta, hogy a társai csatlakozzanak hozzá.
     – Tartsad távol azokat a szörnyeket! – mordult rá a törpe a boszorkánymesterre, amikor nekiindultak, hogy felvegyék a lépést Dahliával és Entrerivel. – Csak egyszer mondám el!
     A tiefling nem felelt, csak halkan, gúnyosan kuncogott.
     A törpe papnõ heves tiltakozása és a többiek nyilvánvaló nyugtalansága ellenére is a két zombi jeti állt õrt a tábor szélén, amikor megálltak pihenni éjszakára. Effron az egész út során maga mellett tartotta az élõholtakat, végig a Világ Hátát átszelõ hágókon, sõt még a mögötte húzódó hullámzó dombvidéken is, és csak akkor eresztette el és küldte vissza õket a halál birodalmába, amikor a távolban felsejlettek Luskan városának tornyai. Még ebben a lerongyolódott városban sem fogadták volna szívesen a hatalmas termetû, élõholt testõröket.
     A Mirar folyótól északra fekvõ külvárosi részt célozták meg, ahol városi õrök kisebb csoportja vigyázta az északi kapu biztonságát.
     – Mi dolgotok a Vitorlák Városában? – kérdezte az egyikük. Beszéd közben Dahliára nézett, de nem ismerte fel õt, csak mohó vágy tükrözõdött a tekintetében. Szökevényként tartották számon a városban, ráadásul igen elõkelõ helyet foglalt el a zsiványok ranglétráján, hiszen megölt egy fõkapitányt és ellopta a mágikus köpenyét, amelyet most nyíltan viselt.
     Egyik városi õr sem ismerte fel, sem mást az ötfõs csapatból, amit ismét az évekig tartó mágikus álom áldásos következményének tudhattak be. Menekültként érkeztek a Jeges Szelek Völgyébe, számos nagyhatalmú ellenséggel a nyomukban, de majd’ két évtized telt el azóta.
     – Átutazóban vagyunk – felelte a törpe. Kilépett a sorból, kezet nyújtott a férfinak, és közben ügyesen és ravaszul egy aranyérmét csúsztatott a markába, amikor összeért a tenyerük. – De lehet, hogy maradunk, vagy hajóra szállunk. Ki tudhatná?
     Az õr bólintott, majd hátrapillantott a válla felett, és az egyik közeli épületre mutatott a városba vezetõ út mentén.
     – A Félszemû Jax a nektek való hely – mondta.
     – Félszemû Jax? – kérdezett rá Entreri gyanakvón. Oldalra nyújtotta a karját, megakadályozva, hogy bárki ellépjen mellette.
     – Egen. Remek a kocsmája, a nagyteremben hajókra és karavánokra lehet jelentkezni – magyarázta a városi õr.
     – Jax? – az orgyilkos nem tágított, ismét rákérdezett a fogadó nevére.
     – Azt mondta – szólt közbe a törpe, de Entreri ügyet sem vetett rá. – Õ a tulajdonos?
     – Ja, de ez csak a neve rövidítése – felelte a férfi szemmel láthatóan vonakodva.
     – Jarlaxle! – buggyant ki Ámbra száján, aki végre összerakta a részleteket.
     A városi õr a társaira pillantott, mindnyájuk arcából kifutott a vér. Idegesen néztek körül, hogy tartózkodik-e valaki a közelben. Ezt a nevet nyilvánvalóan nem lehetett hangosan kiejteni Luskan városában!
     Entreri hátrébb húzódott, és maga köré hívta a társait.
     – Megkerüljük a várost – közölte velük alig hallhatóan.
     – Puha, meleg ágyra vágyom – tiltakozott a törpe.
     – Nem.
     – Bah! Majd a túlfelén találkozunk egy nyugodalmas éjszaka után – alkudozott a törpe asszonyság.
     – Nem – szögezte le az orgyilkos. Hátat fordított a városi õrnek, és némán tátogva folytatta: – Ilyen gyorsan tudatnád az egész világgal, hogy visszatértünk az élõk közé? – kérdezte.
     Ez gondolkodásra késztette a törpét és a többieket is. Entreri odébb terelte õket, és közben intett az õrnek, hogy maradjon hátra, és ne kövesse õket.
     – Nem hiszed, hogy megbízhatunk Jarlaxle-ben? – kérdezte Dahlia halk hangon, miután félrehúzódtak.
     Az orgyilkos olyasképpen morgott, mintha már magát a kérdésfelvetést is nevetségesnek találná.
     – Megmentett minket – emlékeztette rá az elf nõ.
     Az orgyilkos ismét csak morgott az orra alatt.
     – Mindhárman szoborrá változtunk – kapcsolódott be a beszélgetésbe a szerzetes is. Egy medúza kõvé változtatta õket az Árnyzuhatag sötét birodalmában, amikor behatoltak Draygo Quick árny nagyúr otthonába. – Örökre csapdába estünk a semmi mélyén, még a halál utáni létbe sem tudtunk átlépni.
     – Mennyeien hangzik – dünnyögte Entreri fanyar hangon. – Megkerüljük a várost, és nincs több ellenvetés – szögezte le.
     – Szóval akkor most már te szólsz és döntesz az egész csapat nevében? – szegezte neki a kérdést Dahlia.
     – Ahogy te is tetted akkor, amikor párbajra hívtad Drizztet? – vágott vissza az orgyilkos. A szavai mellbe vágták az elf nõt, aki hátrált néhány lépést.
     A törpe papnõ, a szerzetes és a tiefling boszorkánymester jelentõségteljesen összenéztek.
     – Akkó’ vezess minket, te tökfej! – morogta Ámbra. – Port Llast a következõ város, ha áll még egyáltalán. Sör és ágy ami köll, úgy biza!
     – És forró fürdõ – tette hozzá a szerzetes.
     – Ne veszejtsd el az eszed! – vakkantotta a törpe asszonyság, majd intett a zavarodottan ácsorgó városi õrnek. Az ötfõs csapat keleti irányba fordult, és útnak indultak, hogy megkerüljék Luskan városát.
     


     ÖTÖDIK FEJEZET
     
     ÖRÖMÜNNEP
     
     A kora reggeli napsugarak beosontak a szobába az ablakon keresztül, és felcsiklandozták Catti-brie érzékeit. Vonakodva ugyan, de végül kénytelen volt kiszakadni a csodás, pihentetõ éjszakai álomból. Meztelen volt, de vastag takarók alatt feküdt, amelyek kellemesen melegen tartották a testét – ami még tovább forrósodott, ha az elmúlt este buja emlékeire gondolt.
     A háta mögé nyúlt, hogy még elevenebben élje újra azokat az emlékeket, de csak az üres levegõt tapintotta, a társa nem volt ott. Meglepetten könyökölt fel, és kukucskált ki a takarók széle alól.
     A drow a szoba túlsó végében tartózkodott, a tûzhely közelében, a táncoló lángok fénye megcsúszott ébenfekete bõrén, és narancsszínû szálakat szõtt hosszú, fehér hajába. Õ is meztelen volt, és Catti-brie kihasználta az alkalmat, hogy megcsodálja karcsú testét, és gyönyörködjön kecses mozdulataiban, amikor újabb hasábot dobott a tûzre. Visszapattant a már félig leégett régi hasábok tetejérõl, és túlságosan közel állapodott meg a tûzhely szájához. Drizzt mély sóhaj kíséretében nyugtázta a dolgot. Catti-brie azt hitte, hogy a piszkavasért nyúl, és odébb lökdösi, de nem ezt tette. Helyette félrehúzta a kisméretû vasrácsot, és csupasz kézzel nyúlt be, hogy kihúzza a hasábot, amely még nem kapott lángra, de a parázs már megült a száraz kéreg mély gyûrõdései között.
     Félretette a fadarabot, majd visszafordult a tûzhöz, és lehajolt, hogy belessen a nyíláson. Ösztönösen ugrott hátra, amikor az egyik félig leégett hasáb pattogni kezdett, sûrû szikraesõt lövellve fel a kémény irányába.
     Catti-brie eltakarta az arcát, hogy elfojtsa feltörõ kacaját, nem akarta a férfi tudtára hozni, hogy titokban õt figyeli. Amikor azonban Drizzt kinyújtotta a karját, és benyúlt a lobogó tûzbe, hogy elrendezze az izzó hasábokat, elvette a takarót a szája elõl, és leesett állal, kiguvadó szemmel nézte a drow-t. A markába fogta az egyik lángoló fadarabot, és óvatosan a szomszédjai tetejére rakta. Az egész alkarját elnyelte a kandalló forró gyomra.
     Meglehetõsen elégedettnek tûnt a mûvével, ezért újra kézbe vette az iménti fahasábot, és a többi mellé helyezte. Miután ezzel végzett, felállt, összedörzsölte a tenyerét, és visszahúzta a vasrácsot a helyére.
     – Mi volt ez? – kérdezte Catti-brie az ágyból. A drow megfordult, és ránézett, de a lány tekintete tovasiklott róla a szoba távolabbi sarkába, ahol a falra akasztott fegyvertartó övén állapodott meg. A Jéghalál névre hallgató, drágakövekkel díszített szablya markolatának fekete színû, macska alakú fejére pillantott. Jól ismerte azt a fegyvert, tudta róla, hogy képes megvédeni a gazdáját a tûz harapásától. Idõközben annyira összehangolódott volna a pengével, hogy már akkor is képes kifejteni ezt a hatást, ha nem viseli a derekán?
     – Jó reggel’ – köszöntötte a lányt a drow. – És ez valóban pompás reggel, noha a múló tél igen csípõs fuvallatokat lehelt ránk maradék erejével. A többiek kimentek, hogy hátasállatokat és élelmet szerezzenek.
     – Hogy csináltad ezt?
     – Mit? – kérdezett vissza Drizzt ártatlan képpel.
     – Belenyúltál a tûzbe. A lángoknak le kellett volna égetniük a húst az ujjaidról!
     A kósza odatipegett az ágyhoz, és leült mellé a szélére. Felemelte a bal kezét, hogy megmutassa neki a rubinból készült gyûrût, az ujját körbefonó vörös karikát.
     – Egy varázslótól vettem el, egy drow nemestõl – mesélte, miközben lassan lehúzta az ujjáról, és a szeme elé emelte. – Gauntlgrym gyomrában bukkantam rá, de ez egy hosszú történet, az esti tábortüzek mellé való – odanyújtotta a lánynak, hogy közelebbrõl is megnézhesse.
     – Megóv a tûztõl? – kérdezte.
     – Ugyanúgy, ahogy a szablya is – felelte a kósza. – Amikor elõször húztam az ujjamra, rokoni kapcsolatot éreztem a penge és a gyûrû között. Mintha a bennük lakozó mágikus erõk… tisztelettel üdvözölték volna egymást.
     Catti-brie fürkészõ pillantást vetett rá, hitetlenkedve ízlelgette a szavakat, soha életében nem hallott még ilyesmirõl. Jéghalál valóban különlegesen erõs mágikus pengének számított, de nem tartozott az érzõ fegyverek közé, és a rubinkarikához hasonló varázsgyûrûk sem ritkák, nem is különösebben nagy erejûek, és nem arról ismertek, hogy empatikus vagy telepatikus képességekkel bírnának.
     Visszaadta a gyûrût a drow-nak, aki elkapta a kézfejét, mielõtt visszahúzhatta volna a karját.
     – A gyûrû számos kultúrában a hûség és az örök szerelem jelképe – magyarázta Drizzt, miközben felhúzta az ékszert a lány ujjára. – Ennek szellemében viseld ezt a gyûrût, és élvezd ki különleges képességének elõnyeit. Megóv a tûztõl. Ha kézbe veszem a szablyámat, akkor egyszerre tudunk majd izzó parázson járni!
     Catti-brie érdeklõdve nézegette a rubint. Amikor elõször simult rá az ujjára, egy röpke pillanat erejéig érzett valamit… mintha távoli hang szólította volna meg, vagy mintha a gyûrû ugyanúgy érezte volna jelenlétét, ahogy õ érezte a mágikus tárgyét. A különös érzés gyorsan elillant, az ékszer többé nem volt egyéb egy rubinkarikánál, amely tökéletesen rásimult karcsú ujjára, ahogy az a mágikus gyûrûk esetében már lenni szokott.
     Az arca elé emelte a kezét, hogy alaposabban is megnézhesse az ékszert, és a drow lila árnyalatú szemébe nézett az ujjai közötti résen keresztül. A férfiéba, akit oly nagyon szeretett.
     – A többiek elmentek? – kérdezte.
     – Még hajnalban odébbálltak – felelte Drizzt.
     Catti-brie felhajtotta a takaró szélét, és a drow-nak nem kellett kétszer mondani, hogy csusszanjon oda mellé.
     
     -------------------------------------------------
     
     – Én azt hittem, hogy Drizzt miatt tértünk vissza – jegyezte meg a félszerzet a sor végén ballagva, Catti-brie oldalán. Az ötfõs csapat behatolt Kelvin Halmának erdõkkel borított, sziklás völgyeibe. Hosszú és kacskaringós utat kellett megtenniük a törpék otthonáig. Nem is próbálta leplezni, hogy mennyire csalódott, és tudta, hogy a lány észrevette, mert amikor felé fordult, aggódva nézett le rá.
     – Talán harcban reménykedtél?
     – Abban bíztam, hogy a hasznotokra lehetek – felelte Regis. – Oly sok mindent hagytam hátra, hogy a Jeges Szelek Völgyébe jöhessek.
     – Meghalt volna, ha nem érünk ide idõben – emlékeztette rá a lány.
     – Ha te nem érsz ide idõben, nekem nem volt közöm hozzá – kesergett tovább a félszerzet. – Te gyógyítottad meg a varázslatoddal. Az én varázsitalaimra nem volt semmi szükség… ami azt illeti, rám sem volt semmi szükség. Ha délen maradok, akkor is ugyanúgy alakulnak itt az események.
     – Ezt nem tudhatod – szólt közbe Wulfgar. Kissé lelassította a lépteit, hogy a hátul haladó páros utolérhesse õt. A drow és a törpe haladtak az élen, el is távolodtak tõlük, máris a következõ fordulónál jártak. – Talán tettél valami fontosat, vagy találkoztál valakivel, akinek befolyásoltad az életét, talán jelentõs szerepet játszottál az események alakulásában, még jóval azelõtt, hogy rátaláltunk Drizztre a hegyen.
     – De az is lehet, hogy azok az orgyilkosok, akikkel a tóparton harcoltunk, engem vettek volna célba helyetted, és egyedül nem gyõzhettem volna ellenük – tette hozzá Catti-brie.
     A félszerzet azonban folyamatosan csóválta a fejét, efféle vigasztaló szavakkal nem lehetett õt meggyõzni. A gondolatai a messzi déli területeken jártak, a Vigyorgó Pónik tagjai körül keringtek. Felidézte a régi emlékeket, és átkacsázott a Hullócsillag-tenger ringó hullámain, ahol a túlparton a drága Donnola Topolino és egy egész kereskedelmi birodalom várt rá, csak ki kellett volna nyújtania érte a karját. Természetesen hatalmas boldogság és valóságos csoda volt számára ismét csatlakozni a Csarnok Vándoraihoz, de továbbra sem értette, hogy mi végre. Kötelességtudatból jött ide, sõt rohant, de mégis mi lenne az a kötelesség?
     Hogy háborúba menjen Bruenor oldalán Mithrill Csarnokért? Hogy harcba szálljon egy vámpírral? Mindkét cél nemes és dicséretes, de semmiben sem különböztek attól, amit a Vigyorgó Pónik társaságában tett.
     Catti-brie váratlanul megtorpant, megragadta a félszerzet vállát, és nem engedte, hogy továbbmenjen, majd jelzett a barbárnak is, hogy jöjjön közelebb és csatlakozzon hozzájuk.
     – Drizzt megnyerte a csatáját azon az éjszakán, amikor újra egyesültünk – suttogta nekik. – Még akkor is diadalmaskodott volna, ha nem érünk oda idõben, és õ belehal a sérüléseibe.
     A félszerzet nem tudta értelmezni ezt a megjegyzést, a barbárra nézett, magyarázatra várva, de õ csak vállat vont, nyilvánvalóan õ sem értett semmit.
     – A csatát a lelkéért vívta, nem a testéért – folytatta a magyarázatot a lány. – Nem Drizzt Do’Urden fizikai léte, hanem a puszta lénye volt a tét, és ez a csatát csakis egyedül vívhatta meg, egyedül kellett gyõznie vagy elbuknia. Mielikki ennek ellenére rábírt minket a visszatérésre, és kikövezte számunkra az utat, ami még egy isten esetében is hatalmas tett!
     – Mert tudta, hogy gyõzni fog – tette hozzá Wulfgar, és a félszerzet ismét felnézett rá, részletesebb magyarázatra várva.
     – És mert egy bosszúszomjas istennõ vágyai ellen aratott gyõzelmet, olyasvalaki ellen, akit Drizzt jó néhány alkalommal rászedett már élete során – egészítette ki Catti-brie. – És úgy vélem, még nincs vége a harcnak. Lolth nem kaparinthatja meg a lelkét, és a kíméletlen megtorlás nem marad el, ebben egészen biztos vagyok.
     – Próbálja csak meg! – mordult fel a félszerzet harciasan, a hangja ridegen csengett, akár az acél, a vállát kihúzta, a mellkasát kidüllesztette. Ebben a pillanatban örült, hogy nem osztotta meg velük a kételyeit, mert hirtelenjében nevetségesnek találta õket. Persze szívesen lovagolna ismét Doregardo és a Vigyorgó Pónik oldalán, hiszen csodás éveket töltött közöttük, vad kalandokban vettek részt, és közben megtapasztalta a bajtársiasság érzését. És természetesen mindennél jobban vágyott rá, hogy ismét láthassa Donnolát – a külön töltött hosszú évek ellenére sem csillapodott az iránta táplált szerelme. Sõt, ami azt illeti, most még jobban szerette õt, mint akkor, amikor el kellett válniuk egymástól, hiszen Feketelélek feljött a tenger mélyérõl, hogy bosszút álljon a tolvajon, aki kirabolta.
     Türelmesnek kell lennie, a szerelmük még nem teljesülhet be, emlékeztette rá magát. Csakis e miatt a küldetés miatt, csakis Mielikki miatt lehetett most életben.
     Éles füttyszó harsant az ösvény elején, Drizzt integetett nekik, hogy igyekezzenek, és mihamarabb zárkózzanak fel melléjük.
     Nem sokkal késõbb az ötfõs csapat belépett a törpék otthonába. Csak Drizzt fedte fel a valódi személyazonosságát, és Bryn Shander morgó-vicsorgó lakosaival ellentétben Ezüstpataki Tömzsi törpéi hallani akarták az õ változatát is a balorral kapcsolatban. Az õrök azon nyomban Tömzsi elé vezették õket, aki éppen a reggelijét fogyasztotta, és törpe szokásoknak megfelelõen annyi tojást és kenyeret tömött a szájába egyszerre, amennyi csak belefért, és hozzá hatalmas korsó habzó sört ivott, hogy könnyebben lecsússzon a torkán a falat.
     – No lám! – üdvözölte a törpe vezér a drow-t, és kezet nyújtott. – Hallám, hogy tán erre kószálsz. Néhány barátod itt járt, teutánad kutatván. Egy szerzetes és a szépséges Buzogányos Ámbra…
     – Az adbari Buzogányosok közül – fejezte be helyette Drizzt, a törpe pedig hahotázva folytatta:
     – Téged kerestek, és meglepõdtek, hogy mi is! Hun levél, elf? Majd’ húsz év telt el…
     – Hosszú történet ez, kedves barátom, és én örömmel el is mesélem neked – felelte a drow. – De higgy nekem, nem ez lesz a legizgalmasabb mese, amit manapság hallhatsz. – A helyiségben tartózkodó többi törpe felé biccentett, és a tekintetével üzent Tömzsinek, hogy lehetõség szerint maradjanak magukra.
     – Bah, de hisz nem bízhatánk benned, Drizzt – szólalt meg az egyik törpe, egy bányavezetõ, aki a Junky névre hallgatott. – Ezt beszélik ottan azok a várusiak!
     – Akkó’ azok ottan ostobák! – mordult fel Bruenor.
     – Fontos ügyekrõl kell beszélnünk veled – mondta Drizzt a törpe vezérnek halk hangon. – A szavamra és Brueno… – elharapta a szó végét, majd vigyorogva folytatta: –, Csatabárd Bonnego és Thibbledorf Pwent sírjára esküszöm – helyesbített.
     Tömzsi bólintott, alaposan átgondolta, hogy mitévõ legyen, majd intett a többi törpének, hogy hagyják el a helyiséget.
     Miután magukra maradtak, a drow hátrébb lépett, majd széles mozdulattal négy társára mutatott, akik ott ácsorogtak mellette.
     – Nem ismered a barátaimat, ugyanakkor mégis – mondta sejtelmesen.
     – He? – A törpe vezér mindnyájukat tetõtõl talpig végigmérte, és végül Bruenoron állapodott meg a tekintete, ahogy az várható is volt. A vizsgálódása idõvel átlépte a kíváncsi fürkészés határát, és különös fény villant a szemében, mintha ismernie kellene valahonnan ezt az ifjú törpét, mégsem tudja társítani sem hellyel sem névvel. Némán elismételte magában a nevet, amit a drow az imént említett.
     – Tán úgy illenék bemutatkoznom, hogy Csatabárd Bonnego – szólalt meg Bruenor. Értetlenség torzította el a törpe vezér arcát, és döbbenten hátrált néhány lépést.
     A ráncai kisimultak, amikor kifutott az arcából a vér, elhagyta az erõ, az álla leesett, és döbbenten meredt maga elé.
     – Hadd adjam át neked Bruenor királyt a Harcpöröly klánból – mondta Drizzt ünnepélyesen.
     – Ez lehetetlenség! – lehelte Ezüstpataki Tömzsi elhûlve.
     – Tán nem látál elég õrületet magad körül, hogy még ezt is elhiggyed? – kérdezte Bruenor hatalmas mordulás kíséretében.
     Tömzsi egészen közel lépett hozzá, és a korábbinál is alaposabban mérte végig õt. Ezüstpataki természetesen nem ismerhette a királyt ennyi idõs korában, mert Bruenor jóval idõsebb volt nála, de szegény, döbbent törpe vezér arcán és szemében nem tükrözõdött hitetlenség.
     – Látám elested Gauntlgrymben – szólalt meg nagy sokára. – Követ tettem sírod tetejére.
     – És ott levél Mithrill Csarnokban, midõn Gandalug ezer év múltán tért vissza a halálból.
     Tömzsi felelni akart, de összezárta a száját, így nem lehetett érteni, amit mond.
     – De látám a halálod – szánta rá magát végül –, a saját szememmel.
     – Egen, látád, én mégis itt vagyok. Visszatértem Gauntlgrymbe, és ismét oda veszem az irányt, én mondám. Jártak ott a fiaid a harc óta?
     Tömzsi csak bámult rá, üveges tekintettel, és úgy tûnt, hogy nem is hallotta a kérdést, de legalábbis nem fogta fel a szavak jelentését. Végül idegesen megköszörülte a torkát, és megrázta a fejét.
     – Nem. Messzi az út ama csarnokokhoz Mélysötéten át, és a járatok tele vannak az átok drow-kkal… – Félbehagyta a mondatot, és a kószára pillantott. – Úgy hallám, hogy elfoglalták az alsó járatokat.
     – Egen, úgy biza – morgott Bruenor.
     – Tán tenni akarál ellene?
     Bruenor bólintott, de közben Drizztre pillantott, aki határozottan rázogatta a fejét.
     – Idõvel tán – fordult vissza Tömzsihez.
     – Bruenor király feltüzelé a Harcpöröly klánt?
     – Sok a tennivaló. Túl sok – csóválta a fejét Bruenor. – Arra kérlek, ne terjesszed a szót a visszatértemrõl… most még.
     – Ha valóban az lennél, kinek állítád, akkó’ ez parancs, nem kérés – felelte Tömzsi.
     – Ha az lennék, kinek állítám, és biz’ az lennék, úgy barátként kérem, nem királyként parancsolám.
     Hosszasan néztek egymás szemébe, végül lassan, hosszan bólintottak. Ekkor Bruenor hátrébb lépett, hogy bemutassa a többieket, de Ezüstpataki Tömzsi hadarva sorolta a neveket. A Harcpöröly klán törpéinek nem kellett bemutatni a Csarnok Vándorait, mindenki ismerte õket.
     – Mily dicsõ nap ez! – lelkendezett Tömzsi, miután túltette magát az elsõ, mindent elsöprõ döbbeneten. – De mér’? – kérdezném, de mit se nem számít! Csak az számít, hogy Bruenor király visszatért Törpehonból, Moradin csarnokából! Mily dicsõ nap ez a Harcpöröly klánnak!
     Bruenor összerezzent, a szeme is megrándult Törpehon említésekor, de jól leplezte, és Ezüstpataki Tömzsi nem vette észre. Drizzt figyelmét azonban nem kerülte el, de nem értette, hogy ez mit jelenthet. Catti-brie-re pillantott, aki szintén felfigyelt rá, és kérdõn felvonta a szemöldökét, de közben alig észrevehetõen ingatta a fejét, jelezve, hogy sem a hely, sem az idõ nem alkalmas erre a beszélgetésre.
     – Száz dicsõ év szálljon a Harcpöröly klánra! – tódította Bruenor hevesen.
     – Hová visz az utad? Itt töltéd a nyarat vélünk a völgyben? – kérdezte Tömzsi.
     – Nem, ballagnom kell tovább – felelte a másik törpe. – Csak azé’ kerülék erre, hogy összegyûjtsem a barátaimat, de hosszú út vár ránk.
     – A Mithrill Csarnokba?
     – Hamarán.
     Tömzsi hosszasan gondolkozott, mielõtt feltette a következõ kérdést.
     – És nem árulhatám el senkinek?
     – Egynek sem – rázta meg a fejét Bruenor. – Kérlek rá.
     – Akkó’ miért kerülél erre? – kérdezte a törpe vezér. – Miért nem vágtázol délre nyomban? Tán akarnál tõlem valamit?
     – Semmit sem.
     – Akkó’ miért kerülél erre? – kérdezte ismét.
     Bruenor csípõre tette a kezét, és szokatlanul ünnepélyes arckifejezést öltött. Egyenesen Tömzsi szemébe nézett.
     – Mer’ tartoztam néked ezzel – felelte átszellemült komolysággal. – Ha még egy ezer évig élek, és után’ visszatérek még egy ezer évre, akkó’ sem feledhetem soha Ezüstpataki Tömzsi s fiai vad rohamát Gauntlgrymben. Mind elvesztünk, odalett minden remény, és akkó’ te megjelentél, Pwenttel az oldaladon. Egy király sem kérhet jobb klánt, s egy barát sem kérhet jobb barátokat. És ezért én tartozom néked.
     – Akkó’ biz’ mindõnknek tartozol, kik idelent élünk a hegy alatt, mert nem egyedül mentem ám – felelte Tömzsi.
     Bruenor érdeklõdve fürkészte a másik törpe arcát.
     – Elmondád nékik, hogy ki lennél – közölte Tömzsi. – Én pediglen utadra bocsátalak… ó, és oly búcsú lészen az, mint a csuda, mely visszahozott tégedet közibénk. Te pediglen felugrasz ama átok asztal tetejére, és elregéléd a meséd, nékem és a fiúknak.
     – Bonyodalmakhoz vezethet, ha a világ megtudja – aggodalmaskodott Drizzt.
     – És elmondád a fiúknak, mit nékem is, hogy nem árulhatják el senkinek – fejezte be Tömzsi a mondókáját.
     – Jobb lenne, ha… – kezdte a drow, de Bruenor, aki egész idõ alatt farkasszemet nézett a másik törpével, félbeszakította õt.
     – Jobb, ha hozod a korsókat, mert hosszú a rege, és sok lészen a kurjantgatás és az öblögetés! – egyezett bele Bruenor.
     Megveregette Tömzsi vállát, aki szélesen vigyorgott, a szája egyik szõrõs fülétõl a másikig húzódott, majd hatalmasat kurjantott, és behívta az ajtó elõtt várakozó törpéket.
     – Híjjatok vissza minden fiút a bányákból! – adta utasításba. – És szóljatok Dagadt Gorinnak, hogy kotyvasszon királyi lakomát!
     – Héj-hó! – kiáltották a törpék, mint mindig, ha jó okuk nyílt a mértéktelen ivásra és a féktelen zabálásra.
     
     -------------------------------------------------
     
     Aki részt vett a Bruenor király visszatérésének örömére szervezett ünnepségen, az biztos, hogy soha életében nem felejti el.
     A törpék vadabbnál vadabb történetekkel kérkedtek, ünnepélyes énekekkel fûszerezett ádáz kalandokról meséltek, rég elveszett földekrõl és aranyló dombokról daloltak, hõsies tetteket elevenítettek fel, melyek olykor szomorkás fordulatot vettek, de mindig ott lapult a remény, hogy a következõ forduló mögött – egen, a következõ forduló mögött –, egy jobb világ vár majd rájuk.
     Oly sok régi dal hangzott el, oly sok elveszett és újbóli felfedezésre váró vidékrõl emlékeztek meg, hogy Bruenor király visszatértének megünneplése azokban a füstös, hegy alatti csarnokokban a Jeges Szelek Völgyében egy idõ után közönséges törpe ünneppé alakult, és csak kevesen fogták fel e páratlan esemény valódi jelentõségét, hogy ez az este lesz életük egyik legkülönlegesebb eseménye.
     Egészen addig a pillanatig, amíg el nem érkezett a csúcspont.
     Amikor felugrott az asztal tetejére, és a barátai bemutatását kísérõ éljenzés hangjai még mindig ott visszhangoztak a csarnokban, Bruenor király szokatlan utazásra vitte Tömzsi fiait, olyan helyre repítette õket, ahol egyikük sem járt még korábban. Õ nem búskomor dalt énekelt, nem rég elveszett királyságokról dalolt. Azon az estén nem. Azon az estén az örök barátságról és a hûségrõl beszélt, és az egyén felett álló magasztosabb célok teljesítésérõl.
     Mesélt Iruladún mágikus erdejérõl, és az átokról, amire próbált inkább áldásként tekinteni. Õszintén bevallotta a törpéknek, hogy hibát vétett, amikor nem ment végig az úton Törpehonba, a bocsánatukat kérte, amit meg is kapott minden asztal mögül. Szót ejtett a Mithrill Csarnokról, az Adbar és a Felbarr Citadelláról, Connerad királyról és Harckoronás Emerusról, valamint a Harbromme ikrekrõl, akik az Adbar Citadellában uralkodtak. Végül megemlítette az Ezüstgyepûket is, és az ork királyságot, amelynek nem kellene léteznie.
     Gauntlgrymmel és Delzounnal zárta a sort, az örökséggel, mindazzal, ami valaha létezett, és amiknek újra létezniük kell.
     Nemcsak kellene, hanem kell.
     Õ volt Bruenor király, az élõ legenda, és ha õ ezt állítja, akkor a Harcpöröly klán tagjai hisznek neki, ha õ azt mondja, hogy így lesz, akkor õk azon nyomban elhatározzák, hogy tesznek róla, hogy így legyen.
     Magasba emelkedtek a söröskorsók, éljenzéstõl visszhangzott a csarnok, majd ismét a levegõbe emelkedtek a söröskorsók.
     – Ezek a törpék állandóan készek az ivásra – jegyezte meg Regis, aki a sarokban gubbasztott a terem végében, Wulfgar mellett.
     – Csak egyszer élünk – felelte a barbár ironikusan, ferde mosollyal az ajkán.
     – Kétszer – helyesbített Catti-brie, aki akkor ért oda, és lehuppant közéjük az egyik üres székre.
     – Egen – bólintott a hatalmas termetû férfi – és van, aki csak második alkalommal tudja igazán élvezni.
     A félszerzet és a papnõ felvont szemöldökkel fordultak felé, egyikük sem értette a megjegyzést. Összenéztek, és mindketten vállat vontak.
     – Tudod, hogy szerettelek – dörmögte a barbár, amitõl Catti-brie arckifejezése együtt érzõvé és egyben szomorúvá változott.
     – Jaj, ne! – lehelte maga elé Regis.
     – Õszintén, tiszta szívbõl – folytatta a férfi.
     – Wulfgar… – kezdte bizonytalanul Catti-brie, ide-oda járt a tekintete, mintha a megoldási lehetõséget keresné a csarnok sarkaiban, hogy véget vessen ennek a roppant kellemetlen beszélgetésnek.
     – Csak azt akartam, hogy tudd – fejezte be a barbár harcos.
     – Tudom… tudtam – biztosította róla a lány, majd megfogta a kezét, és mélyen a szemébe nézett. Wulfgar viszonozta az átható pillantást, és széles vigyor terült szét az arcán.
     – Nem sajog a szívem – mondta.
     Catti-brie ismét a félszerzetre pillantott, ezt a megjegyzést sem tudták mire vélni.
     Harsány kacaj hagyta el a barbár torkát.
     – Itt tán érdekesebb történeteket hallani, mint az, amirõl Bruenor mesél éppen? – kérdezte Drizzt, miközben odalépett az asztalukhoz.
     – Nem – felelte Catti-brie.
     – Bocsánatkéréssel tartozom neked, barátom – fordult oda hozzá Wulfgar.
     – Miféle bocsánatkéréssel? – kérdezte a drow, miközben lehuppant a Catti-brie-vel szemközti székre.
     – Éppen most vallottam be a feleségednek, hogy õszintén, tiszta szívbõl szerettem õt – közölte a barbár kertelés nélkül.
     – És még mindig? – érkezett a kérdés.
     Wulfgar ismét harsányan kacagott, a hangjában nyoma sem volt gúnynak sem megbánásnak.
     – Egen – felelte. – Egen! Lehet õt nem szeretni?
     A kószának a szeme se rebbent.
     – Nézz csak rá! – harsogta a barbár harcos. – Oly gyönyörû, akár a felkelõ, és oly simogató, akár a lenyugvó nap, a béke és nyugalom ígérete jár a nyomában. Tán hazudnom kellene neked, és azt állítani, hogy nem szeretem a tiszta lelkû Catti-brie-t? Ha ezt tenném, akkor könnyebb lenne mellettem vándorolnod?
     – Igen – vágta rá a lány, pontosan abban a pillanatban, amikor Drizzt is válaszolt. – Nem.
     Drizzt és Catti-brie összenéztek, afféle döbbenet tükrözõdött az arcukon, mintha nedves ronggyal legyintették volna meg õket teljesen váratlanul.
     – Nem akarok hazudni, csak hogy kényelmesebbé tegyem az utazást – folytatta Wulfgar. – Persze hogy szeretem õt, mindig is szerettem, és örökké szeretni fogom.
     – Wulfgar… – Catti-brie ismét próbált véget vetni a kellemetlen beszélgetésnek, de ezúttal is kudarcot vallott.
     – És azt a nyavalyás törpét is örökké szeretni fogom, aki új élettel ajándékozott meg, mert igenis oly könyörület lakozik a szívében, amit sosem ismerne el. És téged is – nézett le az apró félszerzetre. – Egyszer már elvándoroltam érted Faerûn másik szegletébe, és megtenném ismét, méghozzá vidáman dalolva, tudván, hogy ha el is bukok, és meghalok, helyesen cselekedtem!
     Drizzt felé fordult és kinyújtotta hatalmas tenyerét, aki megfogta.
     – És téged is, barátom, fivérem – folytatta érzelmesen. – Aggasztanak a feleséged iránt táplált érzéseim? – kérdezte zárásképpen.
     A két férfi tekintete összefonódott, a drow hosszan nézte a barbárt, és végül magabiztos mosoly terült szét az arcán.
     – Nem – mondta.
     – Sosem árulnálak el – ígérte Wulfgar.
     A kósza bólintott.
     – Soha – ismételte meg a barbár, és Catti-brie-re pillantott. – Ahogy õ sem, de ezt te nagyon is jól tudod.
     A kósza ismét bólintott.
     – Második alkalmat említettél korábban – szólalt meg Catti-brie hosszú hallgatást követõen, magára vonva a figyelmet. – Mi újat tanultál?
     Wulfgar megfogta a lány puha kezét, az ajkához emelte, és lágy csókot lehelt rá.
     – Megtanultam mosolyogni, kedves barátom – válaszolta.
     Catti-brie, Regis és Drizzt összenéztek, mind a hárman mosolyogtak, de egyikük sem tudta igazán, hogy miért.
     – És ha most megbocsátotok – a hatalmas termetû harcos felállt a székbõl, ami igencsak nagy erõfeszítésébe került. Úgy tûnt, hogy õ is szorgalmasan emelgette a maga söröskorsóját a törpék folyamatos éljenzése és kurjongatása közepette Bruenor hosszú meséje alatt. Homályos tekintettel intett a terem távolabbi sarka felé. A társai követték a mozdulat irányát, és egy törpe lánykát pillantottak meg, aki az õ irányukba nézett.
     – Szemrevaló teremtés, és mindig is kíváncsi voltam rájuk – kacagott a barbár harcos.
     – Tényleg? – nézett fel rá Regis meglepetten.
     Wulfgar kisimította az ingét és a nadrágját, majd a félszerzetre nézett és kacsintott.
     – Csak egyszer élünk, nem igaz?
     Erõsen billegve tántorgott el az asztaltól.
     A félszerzet a fejét csóválva morgott a bajsza alatt.
     – Menj, és vigyázz rá – kérte Catti-brie Registõl, de amikor fel akart állni, Drizzt megfogta a kezét, és visszahúzta a székre.
     – Miért ne? – kérdezte tõle Catti-brie.
     A drow még mindig a távolodó barbár hátát nézte.
     – Most elégedett, béke lakozik a szívében – felelte.
     Catti-brie vitatkozni akart vele, de meggondolta magát, és végül egyetlen szót sem szólt. Õ is a barbár harcos után nézett, és észrevette, mennyire könnyedek a léptei.
     – Elsõ ízben fejezte be az utazását – mondta végül, részben önmagának, részben a társainak, és úgy vélte, hogy ezzel meg is oldott jó néhány talányt, de amikor újból rájuk nézett, lerítt róluk, hogy ezt bizony jóval részletesebben ki kell fejtenie.
     – Házas volt és gyerekei születtek – magyarázta.
     – És unokái is – tette hozzá a félszerzet. – Mind eltávoztak már.
     – Szigorú szabályok és hagyományok szerint élt – folytatta Catti-brie. – Tette a kötelességét, amit a népe és az istene követelt meg tõle.
     – És most? – kérdezte a drow.
     Catti-brie ismét a hatalmas termetû barbárra nézett, aki idõközben pörgõ táncba vitte a törpe lánykát.
     – Most kiélvezi az életet – felelte.
     – Számára ez most már csak játék – vélekedett a félszerzet elmélyülten bólogatva, miután ráhangolódott társa gondolatmenetére. – Kalandok és élmények hajszolására használja fel az istenektõl ajándékba kapott idõt, oly élvezetekben lehet része, amirõl mások még csak nem is álmodhatnak.
     – Szabad lett – mondta Catti-brie olyan hangsúllyal, mintha akkor értette volna csak meg igazán.
     A drow a nagydarab harcosra nézett, és be kellett vallania magának, hogy ott abban a pillanatban irigyli õt. Ez a pillanat azonban tovasiklott, és úgy döntött, hogy irigykedés helyett inkább megpróbál tanulni óriás termetû barátjától.
     Miközben a táncoló férfit nézte, észrevette, hogy majd’ kicsattan a boldogságtól, felfedezte a testét övezõ derengést, amely isteni dicsfényként izzott hatalmas alakja körül. Szívbõl jövõ kacajban tört ki, felemelte a kezét, és hangosan csettintett a habzó söröskorsókat cipelõ törpének, hogy véletlenül se hagyja ki õt a sorból.
     Miért ne?
     


     HATODIK FEJEZET
     
     D’AERMON N’A’SHEZBAERNON
     
     – Driderek – jelentette a katona. – Legalább hárman bújtak meg a korábbi kápolna hátsó csarnokában.
     A nagyasszonyanya az õsmágusra nézett.
     – Melarn-háziak – erõsítette meg a férfi.
     Quenthel Baenre Vadalma Tlabbar felé fordult, egyikhez a három másik nagyasszonyanya közül, akik aznap elkísérték õt. Alig egy évszázada irányította a fanatikusan ájtatos Faen Tlabbar-házat, de ezen rövid idõ alatt is hihetetlen hírnévre tett szert mérhetetlen szadizmusa és csillapíthatatlan nemi vágya okán. Bárkivel hajlandó volt közösülni, és bárkit bármikor képes volt megölni, ezt pletykálták róla. Ráadásul gyakorta ötvözte a kettõt.
     És állandóan ármánykodott, folyvást újabb és újabb cselszövésen járt az esze, csakúgy, mint az anyjának, Ghenni’tirothnak, ezt Quenthel nagyasszonyanya jól tudta róla. Igen, pontosan úgy viselkedett, ahogy az anyja. Yvonnel emlékei, melyeket az agyszívótól kapott, nyomatékosan felhívták a figyelmét az ájtatos Tlabbar klán fanatizmusára.
     – Meg kellene öletnem õket? – kérdezte három kísérõjétõl.
     – Igen – vágta rá azonnal Miz’ri Mizzrym az ötödik ház nagyasszonya, halk kacajt csalva ki Zeerith Xorlarrinból, majd jelentõségteljes pillantást vetett Vadalmára, miközben megadta az egyszavas választ.
     Õ is hallotta a pletykákat, ahogy már nyilvánvalóan mindannyian. Az ellentmondó sugdolózások ellenére titkos szövetség volt kialakulóban. A Faen Tlabbar- és a Melarn-ház számított a Pókkirálynõ két legfanatikusabb hívének, noha merõben eltérõ szertartásokat és rituálékat tartottak, és a legkevésbé sem szívelték egymást. Az Arach-Tinilithben nevelkedõ papnõik folyton marták egymást, és a viták olykor heves összecsapásokba torkolltak, mind a maguk igazát hajtogatták, versengve próbálták bebizonyítani, hogy az õ módszerük a legmegfelelõbb arra, hogy kimutassák a Lolth úrnõ iránti imádatukat. A nyilvános viták ellenére azonban egyre gyakrabban suttogtak arról Menzoberranzan utcáin, hogy Vadalma nagyasszonyt megkörnyékezte a Melarn-ház néhány követe, és békét ajánlottak.
     Természetesen mindennek megvolt a maga értelme, amit a négy nagyasszony tökéletesen át is látott. A Xorlarrin-ház kiválásával hatalmas ûr keletkezik az Uralkodó Tanácsban, és a harmadik ház alatt lévõk elkeseredett harcot vívnak majd az áhított rang megszerzéséért. Még azt is elképzelhetõnek tartották, hogy a Melarn-ház háborút hirdet a Mizzrym-ház ellen, amely ötödik a rangsorban, és ha gyõz, akkor feljebb lép a negyedik helyre, hiszen a Faen Tlabbar-ház, a Melarn-ház titkos szövetségese a Miz’ri családja elleni összeesküvés révén foglalja el a megüresedett harmadik helyet.
     – Vadalma nagyasszony? – noszogatta Quenthel nagyasszonyanya ártatlan hangon.
     – Úgy vélem, nem helyes dridereket ölni, akármelyik házhoz tartozzanak is, vagy legyenek ház nélküliek – felelte a Tlabbar család vezetõje. – A puszta létük révén szenvednek, éppen ezért driderek.
     Quenthel nagyasszonyanya egy önelégült mosolyt villantott Gromph irányába.
     – Van benne némi igazság – felelte a férfi.
     – Kergessétek ki, és fogjátok el õket! – adta utasításba a Baenre nagyasszonyanya. – Vigyétek õket a Baenre-házba… átnevelésre.
     – Zhindia nagyasszony a Melarn-házból tiltakozni fog – figyelmeztette õt Zeerith Q’Xorlarrin. – De õ mindig minden miatt tiltakozik, nem igaz?
     – Mennyit gyõztünk már le azok közül, akik titokban kapcsolatban állnak a házával? – kérdezte Quenthel nagyasszonyanya, majd kiment a padlástér erkélyére, és letekintett a tágas elõcsarnokra, ahová a legyõzött ellenállókat terelték. Néhányan még éltek, õket láncra verték, a holtakat egymás hegyére-hátára hányták. – Mégis milyen alapon aknázza ki a Melarn nagyasszony ezt a helyet? – méltatlankodott, és nekihevülten, veszedelmesen villanó tekintettel fordult vissza a többiek felé. – Mégis milyen alapon merészkedik be ide bárki is, erre a százszorosan elátkozott helyre?
     – Eleddig? – kérdezte Zeerith nagyasszony a megbeszéltek szerint. Elõre begyakorolta ezt a párbeszédet Quenthel nagyasszonyanyával.
     – Eleddig – felelte a Baenre-ház feje. – Mostantól maga az istennõ engedélyezi számunkra a belépést ide. Ezt állítja Sos’Umptu Baenre elsõ papnõ, aki az Istennõ Templomának elsõ papnõje is egyben, ami közel van ehhez a helyhez.
     – És ezt állítja Kiriy, a Xorlarrin család elsõ papnõje is – tette hozzá Zeerith.
     – És Sabbal, a Mizzrym-ház elsõ papnõje is – csatlakozott hozzájuk Miz’ri is büszkén, és beszéd közben önelégült mosolyt repített a Tlabbar nagyasszony irányába. És ugyan miért nem viselkedhetne így? Mez’Barris Armgo nagyasszonyt nem hívták meg maguk közé – ami azt illeti, nagyon úgy tûnt, hogy az önfejû drow-k egy része, akiket a Baenre-erõk kiûztek az épületbõl, a Barrison Del’Armgo-házhoz tartozott, egy részük ház nélküli csavargó volt, egy részük pedig a Melarn-ház kötelékébe tartozott. Ha a pletykák igazak, és a Melarn-ház valóban próbál szövetségre lépni a Faen Tlabbar-házzal – márpedig Vadalma savanyú ábrázatát elnézve valóban ez lehetett kibontakozóban –, és ha komolyan fontolgatják a szövetség lehetõségét, akkor ez a kis küldetés keserves véget vetett ennek a törekvésnek.
     – Akárcsak Luafea, a Faen Tlabbar-ház elsõ papnõje – mondta Vadalma utolsóként, és egyértelmûen érzõdött rajta, hogy mindenáron próbál némi határozottságot és bujaságot csempészni a hangjába.
     Quenthel nagyasszonyanya kis híján kinevette õt.
     Kis híján.
     Csak az utolsó pillanatban fogta vissza magát, hogy érzékeltesse a többiekkel, köztük Vadalmával is, hogy legszívesebben hangosan kacagna, de a nagyasszony iránti tisztelete jeleként nem teszi. A fegyelmezett Quenthel Baenre nagyasszonyanya önmérsékletet tanúsít.
     
     -------------------------------------------------
     
     Mez’Barris Armgo nagyasszony morogva, idegesen pufogva, a fejét csóválva járkált fel-alá a kápolnájában.
     – Miben mesterkedsz, Quenthel? – kérdezte önmagától suttogó hangon.
     A Baenre-ház igen figyelemreméltó haderõt küldött ki a Nyugati Falhoz, a valamikori Do’Urden-lakhoz, alaposan átfésülték és kipucolták a helyet, és nemcsak Quenthel ment oda, vele tartott három másik ház nagyasszonya is, akik közvetlenül a Baenre- és a Barrison Del’Armgo-ház alatt helyezkedtek el a rangsorban. Szinte példa nélküli erõfitogtatás volt ez, és felettébb váratlan a gyengélkedõ Quentheltõl, aki félreérthetetlen üzenetet küldött az összes háznak: ha valaki lenne oly botor és vakmerõ, hogy megpróbálná megostromolni Menzoberranzan hatalmi rendszerének csúcsát, akkor azt a támadást lehengerlõ és páratlan erejû szövetség verné vissza.
     És ez a közös kivonulás egyben burkolt fenyegetést is rejtett magában méghozzá a Barrison Del’Armgo-ház irányába. A nagyasszony külön-külön nem tartott a többi háztól; még a Baenre-ház sem indítana ellene nyílt támadást, túlságosan nagy árat kellene fizetnie érte.
     De ez a négy nagyasszony együtt? Ez lenne tán az elsõ lépés a jelenlegi hatalmi rendszer átrendezõdésének irányába? Mindenre kiterjedõ, szoros köteléket akarnak kialakítani Menzoberranzan és a kialakulóban lévõ Q’Xorlarrin között, még mielõtt Zeerith nagyasszony és a családja elhagyná a várost, hogy beköltözzenek új otthonukba?
     Malagdorl fegyvermester lépett be a kápolnába, pattogó léptei idegességrõl árulkodtak.
     Nem szólt, csak bólintott, amikor a nagyasszony kérdõn vonta fel a szemöldökét.
     – Boszorkány! – sziszegte Mez’Barris az orra alatt. Korábban megbízta a fegyvermestert, hogy menjen el a Melee-Magthere-be, és beszéljen a kémekkel, akiket õk helyeztek el Aumon Baenre, Quenthel fia környezetében. Nyílt titok volt a városban, hogy a Baenre-ház szentesítette a Xorlarrin-ház törekvését, akik mindenáron fel akarták térképezni, sõt birtokba venni a Gauntlgrym névre hallgató õsi törpe hont, de eme új fejlemények tükrében Mez’barris úgy vélte, hogy jóval többrõl van itt szó, mint egyszerû jóváhagyásról. Malagdorl kurta biccentése többet mondott minden szónál: maga Quenthel szervezte meg a küldetést, ebben most már teljesen biztos lehetett, de eddig is erre gyanakodott, hiszen a piperkõc, törtetõ Tiago Baenre is a Xorlarrin csapattal tartott.
     Tiago Dantrag fegyvermester unokája volt, akit Mez’Barris mindig is gyûlölt. Dantrag volt ugyanis szeretett fia, Uthegental legádázabb vetélytársa és ellensége, akit a nagyasszony Menzoberranzan valaha élt legkiválóbb fegyvermesterének tartott, és amit nem gyõzött hangoztatni, ha lehetõsége nyílt rá.
     – Gol’fanin is velük tartott – szólalt meg Malagdorl. A nagyasszony bólintott, és olyan savanyú képet vágott, hogy összeszorított ajka nem is látszódott tõle. Ezek szerint Gol’fanin, a város legkiválóbb kovácsmestere is a felderítõ csapattal tartott a delzouni törpék legendás kohójához. Nagyon is jól el tudta képzelni, hová vezethet mindez.
     Megvetõ pillantást vetett a fegyvermesterre, majd intett, hogy távozzon. Felfogja vajon, hogy mi történik körülötte? – morfondírozott. Eljut vajon félkegyelmû unokája tudatáig, hogy Tiago Baenre tetõtõl talpig felfegyverkezve tér vissza Menzoberranzanba, hogy… megölje õt?
     Malagdorl még alig hagyta el a helyiséget, Taayrul elsõ papnõ már be is dugta a fejét a díszes ajtón.
     – Minolin Fey megérkezett, nagyasszony – közölte csendesen.
     – Azonnal vezesd a lakosztályomba! – rendelkezett Mez’Barris. – Észrevétlenül. Senki sem tudhatja meg, hogy itt van. A Melarn-ház vélhetõen hamarosan bejelentkezik. Zhindia nagyasszonyt nyilvánvalóan felbõszítette Quenthel Baenre tapintatlan és sértõ intézkedése, arról nem is beszélve, hogy a Melarn-ház számos katonát veszíthetett a mai nap során.
     – Dridereket és rabul ejtett gyalogos katonákat szállítottak el a Nyugati Faltól Qu’ellarz’orlba – felelte az elsõ papnõ. – Gyaníthatóan a Baenre-házba.
     Mez’Barris nagyasszony fújtatva csóválta a fejét. Quenthel alaposan meglepte õt ezzel a vakmerõ lépéssel. Sosem hitte volna, hogy ennyi bátorság lakozik abban a nyafka Baenre csitriben.
     Hogy merészel nyíltan Melarn-házi dridereket rabul ejteni?
     – A helyõrség álljon harci készültségbe! – adta parancsba a nagyasszony váratlanul.
     Taayrul vörös szeme kikerekedett a meglepetéstõl.
     – Nagyasszony?
     Zsigerbõl jövõ, hirtelen elhatározás volt, ami a legsúlyosabb következményeket vonhatja maga után, de ha újra végiggondolta a kibontakozóban lévõ eseményeket, egyre jobban bízott az ösztöneiben.
     – Hívj össze mindenkit, nemest és közembert egyaránt! Zárjátok be a kapukat, és erõsítsétek meg a védelmet!
     – Nagyasszony – az elsõ papnõ tiszteletteljesen fejet hajtott, majd a dolgára sietett.
     Mez’Barris magára maradt nyugtalanító gondolataival.
     
     -------------------------------------------------
     
     Nem sokkal késõbb a négy nagyasszonyanya és válogatott kíséretük csatlakozott az õsmágushoz a Do’Urden-ház kétemeletes kápolnájának széles fõhajójában. Épp az imént ütöttek rajta a három rejtõzködõ drideren, szorosan begubózták õket, majd néhány gyalogos katona elvonszolta õket onnan. Élvezettel nézték végig, fõleg Quenthel nagyasszonyanya és Miz’ri nagyasszony lelte benne örömét.
     – Nem is emlékszem, mikor jártam itt utoljára – jegyezte meg Quenthel nagyasszonyanya. – El is felejtettem, hogy mennyire hasonlít a Baenre-kápolnára, noha korántsem annyira káprázatos, természetesen.
     – Egészen hihetetlen, hogy egy ilyen pompás kápolnával rendelkezõ ház hogyan eshet ki a Pókkirálynõ kegyeibõl, és hullhat ilyen messzire – szólalt meg Vadalma nagyasszony, lágy hangja kellemes kicsengésével sem tudta leplezni a megjegyzés mögött megbúvó ravaszkodást.
     Quenthel nagyasszonyanya azonban csak mosolygott rajta. Nem kellett foglalkoznia vele, nem volt valódi éle a szavaknak, hiszen a terv kezdett határozott alakot ölteni, és a másik három nagyasszony ráharapott a csalira. Amikor beléptek ebbe az elhagyatott lakba Menzoberranzan Nyugati Fal nevû kerületében, a seregnyi Baenre gyalogos katonát, varázslót, sõt magát Gromph õsmágust követve, Vadalma Tlabbar és Miz’ri Mizzrym meglehetõen kelletlen képet vágott. Nem sokkal a titkos meghívást követõen, ami Zeerith nagyasszonytól érkezett és nem a Baenre-háztól, noha kétségkívül Quenthel nagyasszonyanya kérésének és tervének megfelelõen, kiderült számukra, hogy valójában mi is e kis kaland valódi célja.
     Annak ellenére, hogy az épület elõcsarnokait labirintusszerûen alakították ki, lépten-nyomon Baenre-katonákba botlottak, akik módszeresen átkutattak minden egyes helyiséget, és megtisztították a helyet a csavargóktól, akik hívatlanul, engedély nélkül vették be ide magukat.
     Az Uralkodó Tanács határozott és szigorú utasításának értelmében senki sem léphetett be ide, de városszerte nyílt titokként kezelték, hogy a Melarn- és a Barrison Del’Armgo-ház gyakorló és kiképzõ létesítményként használja a különbözõ helyiségeket.
     Quenthel nagyasszonyanya ezzel egyszerre mért súlyos csapást mindkét félre, a nyughatatlan második, és a felettébb nagyravágyó hetedik házra. Ha a döntése, melynek értelmében a Fey-Branche-házzal ebédelt az Alapítási Fesztivál napján nem lett volna elég egyértelmû üzenet a Melarn-ház számára – nem is beszélve arról, hogy a szóbeszéd szerint Lolth avatárja megjelent azon a bizonyos ebéden –, akkor ezzel a nyílt és vakmerõ lépéssel most egyértelmûen Zhindia Melarn nagyasszony tudtára hozta, hogy nem nézi jó szemmel mohó törekvéseiket.
     Ráadásul Zhindia nem teheti szóvá az õt ért sérelmeket az Uralkodó Tanács következõ ülésén, hiszen senki sem tartózkodhat, sõt léphet be erre a helyre, amely egykoron Malice Do’Urden otthona és a hírhedt Drizzt Do’Urden szülõhelye volt… és maga a tanács hozta meg az erre vonatkozó egyértelmû és félreérthetetlen határozatot.
     Egészen eddig a pillanatig, amikor is a jelen lévõ négy ház elsõ papnõje egymástól függetlenül biztosította a nagyasszonyokat arról, hogy ez a küldetés Lolth úrnõ határozott óhaja.
     Így aztán ezen a napon megtisztították a Do’Urden-házat a csavargóktól és a titokban gyakorlatozó katonai csapatoktól, méghozzá Lolth óhajának megfelelõen, a Baenre-ház ereje által.
     Így aztán Lolth óhajának megfelelõen a Do’Urden-ház készen állt az újjáépítésre.
     
     -------------------------------------------------
     
     Minolin Fey kiolvasta Mez’Barris nyugtalanságát a mozgásából és a testbeszédébõl, amikor nagy lendülettel belibbent a szobába.
     – Tisztában vagy a mai nap eseményeivel? – kérdezte a papnõtõl kertelés nélkül.
     – Nem is igen titkolták – bólintott Minolin Fey.
     – Négy ház csapott le egyszerre.
     A papnõ vállat vont, mintha nem tulajdonítana ennek túl nagy jelentõséget.
     – A Do’Urden-lak tiltott terület – jegyezte meg halk, nyugodt hangon.
     – Feltûnt, hogy a Fey-Branche-ház nem kapott meghívót Quenthel nagyasszonyanyától erre a kis kirándulásra – felelte Mez’Barris alattomosan, tõrt döfve belé. – A Baenre-ház maga köré gyûjti a szövetségeseit ezekben a kiszámíthatatlan és zûrzavaros idõkben, de ti magatokban álltok a vihar közepén, és a nagyra törõ Melarn-ház mohó tekintettel figyel benneteket.
     Minolin Feynek fegyelmeznie kellett magát, hogy ne rezzenjen össze. A Baenre-ház a támogatásáról biztosította õket az Alapítási Fesztivál napján elköltött ebéd alkalmával, de a legutóbbi, felettébb szokatlan események nem errõl gyõzték meg a családot.
     – Nekem úgy tûnik, hogy Quenthel nagyasszonyanya inkább azok felé nyilatkoztatja ki a szándékait, akiket nem hívott meg – folytatta Mez’Barris, megforgatva azt a bizonyos tõrt a sebben.
     – Ahogy a ti esetetekben is?
     A nagyasszony harsányan hangon kacagott, majd lehuppant a Minolin Feyjel szemközt lévõ, magasan párnázott székre.
     – Mi visszautasítottuk a meghívást – felelte. – Több mint elegen vannak ahhoz, hogy elzavarjanak néhány házatlan csavargót, és jobb dolgom is van annál, mint hogy részt vegyek Quenthel nagyasszonyanya nevetséges kalandjaiban.
     Néhány házatlan csavargó – gondolta Minolin Fey, és ügyesen leplezte elõtörõ, mindentudó mosolyát. Nem annyira ház nélküliek, és jól tudta, hogy többen is éppen a Barrison Del’Armgo-ház kötelékébe tartoznak. Ez pedig csakis azt jelentheti, hogy Quenthel nagyasszonyanya még véletlenül sem hívta meg Mez’Barrist a közös rajtaütésre, hiába is állítja az ellenkezõjét.
     A hazugság felfedte a nagyasszony félelmeit és gyengeségeit, amit Minolin Fey némán nyugtázott magában.
     – Gondolod, hogy Zhindia Melarn nagyasszony megtámadja a Fey-Branche-házat, amíg a Baenre-katonák odakint vannak? – kérdezte Mez’Barris nagyasszony. – Vagy megvárja, amíg Quenthel bef… Quenthel nagyasszonyanya befejezi a maga kis játékait?
     Minolin Fey ismét mosolya leplezésével küzdött – és nem azért, mert biztos volt benne, hogy Mez’Barris téved, hanem mert tudta, hogy ha teljes egészében ki is irtják a Fey-Branche-házat, õ annak már nem esik áldozatául, õt már nem érhetik el a véresen tomboló hullámok. Õ Quenthel nagyasszonyanya személyes utasításának értelmében, amit maga Lolth avatárja szentesített, már a Baenre-házhoz tartozott, méghozzá Gromph õsmágus titkos feleségeként és Menzoberranzan eljövendõ nagyasszonyanyjának szülõanyjaként. De errõl Mez’Barris Armgónak természetesen nem kellett tudnia.
     – Mit kezdjünk a kialakult helyzettel? – kérdezte a nagyasszony metszõ hangon, kizökkentve Minolin Feyt a merengésébõl.
     – Hogy mit kezdjünk?
     – Ne légy félénk! – szólt rá Mez’Barris. – Quenthel nagyasszonyanya éppen a mai napon sújtott le a Melarn-házra…
     – És a te házadra is – szólt közbe a papnõ.
     Mez’Barris nagyasszony tekintete dühösen villant, mintha le akarna sújtani rá kígyófejû korbácsával.
     – Elvégre nem vagyok… félénk – tette hozzá, mintegy megmagyarázva, hogy miért szakította félbe.
     A nagyasszony hosszasan méricskélte õt, majd úgy döntött, hogy folytatja az eredeti gondolatmenetet.
     – Quenthel nagyasszonyanya összegyûjtötte az erõit, és arra sarkallja a Melarn-házat, hogy torolja meg az õt ért sérelmeket, de másra irányítja a célt. Arra ösztönzi a Melarn-házat, hogy intézzen támadást a Fey-Branche-ház ellen, és ha ez bekövetkezne, és én Zhindia nagyasszonyt, a Melarn-ház vezetõjét támogatnám, akkor Quenthel nagyasszonyanya és az ölebei nem avatkoznának közbe.
     – Erre már korábban is utaltál, csak más szavakkal – felelte a papnõ vakmerõen.
     – Mit kezdjünk a kialakult helyzettel? – tette fel a kérdést a nagyasszony még egyszer, ravaszul terelgetve a papnõt, õ viszont üveges tekintettel nézett vissza rá.
     – Mit akarsz kezdeni ezzel a helyzettel? – pontosított Mez’Barris, majd néhány szívverésnyi ideig tartó csend után, hozzátette: – Szövetségesek vagyunk, igaz? Régóta készülõdtünk már, tudtuk, hogy egyszer eljön ez a nap. Talán most van itt az ideje, hogy a Barison Del’Armgo- és a Fey-Branche-ház hivatalosan is szövetségre lépjen egymással. Én kordában tudom tartani Zhindia nagyasszonyt… a Melarn-ház nem támadja meg a Fey-Branche-házat, amíg én áldásomat nem adom rá. És most nem adom. Most, hogy Quenthel nagyasszonyanya maga köré gyûjtötte az erõit, biztosan nem.
     – Mit ajánljak a balornak? – kérdezte Minolin Fey.
     – Errtut számûzte egy Baenre-harcos, a fenti világ jeges mezején gyõzte le õt, ennélfogva nyilvánvalóan nem szíveli Tiago családját. Ajánld fel neki, hogy bosszút állhat Quenthel nagyasszonyanyán.
     – Errtu türelmes, tán jobb szeretné a maga idejében visszafizetni a kölcsönt.
     – Beszéltél a balorral? – kérdezte a nagyasszony nyíltan.
     – Nem mostanában, és nem közvetlenül. Nem tudom megidézni õt, hiszen számûzték errõl a síkról, és nem sûrûn járok az Abyssban, fõleg nem azért, hogy egy olyan kiszámíthatatlan és veszélyes démonnal társalogjak, mint Errtu. Nem szeretnék K’yorl nagyasszony mellé kerülni a tömlöcbe.
     – Ezt korábban már megvitattuk – hadarta a feszült Mez’Barris.
     – Tiago Baenre kardja megváltoztatta… a lehetõségeinket.
     – Látogassuk meg együtt Errtut – ajánlotta fel a nagyasszony. – Az õsmágust is magunkkal visszük. Igen, itt az ideje, hogy magához ragadja az irányítást.
     – Gromph nem száll szembe Quenthel nagyasszonyanyával. Most nem.
     – Ismeri a tervünket… sõt ami azt illeti, õ maga fõzte ki! – vitatkozott Mez’Barris.
     Minolinnak el kellett ismernie, hogy ez bizony így igaz. Mind a hárman gyûlölték Quenthel nagyasszonyanyát, a bukását akarták, és ezért valóban összeesküvést szõttek ellene. Miután Lolth úrnõ átbarangolt a misztikus mágia birodalmába, a drow varázslók arra számítottak, hogy megváltozik a társadalomban elfoglalt helyük és szerepük, még akkor is, ha csak alantas férfiak, és Gromph Baenre, Menzoberranzan õsmágusa és legidõsebb lakosa joggal várhatta, hogy új, soha nem látott magasságokba emelkedhet, pedig sokan már így is õt tartották a legnagyobb hatalmú személynek a városban. Talán még a Baenre-ház hivatalos nagyúratyja is lehetne, ami példa nélküli lenne ugyan, de végül is elég különös és zûrzavaros idõket éltek ahhoz, hogy még ez is megtörténjen.
     Mez’Barris Armgo nyilvánvalóan támogatná Gromph felemelkedését, mert ez nagy valószínûséggel egyben azt is jelentené, hogy a háza nagy sokára, oly sok reményteli várakozással töltött évtized után végre a Baenre-ház elé kerülne. De leginkább azért, mert az elmúlt néhány évtized során számos kérdésben sikerült közös nevezõre jutnia az õsmágussal.
     Eddig legalábbis így állt a helyzet, gondolta Minolin Fey, de nem mondta ki hangosan. Az Alapítási Fesztivál napján sok minden megváltozott, amikrõl Mez’Barris nagyasszonynak fogalma sem volt.
     – Errtu biztosan kiadja nekünk K’yorl nagyasszonyt – folytatta Mez’Barris a korábban megkezdett témát. K’yorl vezette az Oblodra-házat, azt a drow családot, amelyik a pszionika igen különleges tudományát fejlesztette tökélyre. A zûrzavarok korában K’yorl próbált elõnyt kovácsolni abból, hogy a hagyományos mágia használatának törvényszerûségei felborultak, de szerencsétlenségére Yvonnel Baenre nagyasszonyanya magába szívta Lolth erejét, és belevetette az Oblodra-házat a Karom-hasadékba. K’yorl Odrant, K’yorl nagyasszonyt odaajándékozták Errtunak az arcátlansága miatt, aki azóta is fogva tartotta és kínozta õt. – A Baenre-ház iránt táplált gyûlölete már túlmutat a józan ész határán, és olyan hatalommal rendelkezik, ami… az Oblodra-ház már csak régi emlék, ezért Quenthel nagyasszonyanya nem lesz felkészülve K’yorl nyers erejére és kivételes képességére. Megöli Quenthelt, és végre megszabadulunk attól a boszorkánytól!
     – Úgy hírlik, hogy Kimmuriel, a Bregan D’aerthe vezére az Oblodra-házból származik, és meglehetõsen képzett a…
     – Nem érhet ide idõben, hogy segítsen Quenthelnek! – csattant fel Mez’Barris nagyasszony. Olyan izgatottá vált, hogy elfelejtette a nagyasszonyanya címmel illetni legfõbb vetélytársát.
     Minolin Fey már sokadszorra nyomta el a mosolyát. Aznap reggel ejtette meg az elsõ… találkozását Methil El-Viddenvelppel, és úgy tûnt, hogy az agyszívó mostantól Quenthel nagyasszonyanya udvartartásának teljes értékû tagjává vált. Még ha sikerülne is kiszabadítani Errtu fogságából, és a tervük is beválna, K’yorl akkor sem bizonyulna olyan hatékonynak és értékesnek, ahogy azt Mez’Barris nagyasszony gondolja, morfondírozott.
     – Gromph nem száll szembe Quenthel nagyasszonyanyával – ismételte meg Minolin Fey. – Most nem, de az is lehet, hogy soha. Így aztán a tervünk is hibádzik.
     – Nincs rá szükségünk!
     – Neked nincs rá szükséged – helyesbített Minolin Fey. – Ha el akarsz menni az Abyssba, hogy alkut köss Errtuval, akkor maga Lolth úrnõ tartson veled, mert szükséged lesz rá.
     – A házad magányosan áll – emlékeztette rá a nagyasszony. – Én vagyok az egyetlen, aki gátat vethet a Melarn-ház haragjának!
     – Az én házam? Az én házam nem tart Zhindia nagyasszonytól.
     – A Fey-Branche-ház ereje nem ér fel…
     – Nem a Fey-Branche az én házam – szakította félbe Minolin Fey. Belefáradt a beszélgetésbe, és úgy ítélte meg, hogy már mindent megtudott, amit csak lehetett.
     Mez’Barris nagyasszony hitetlenkedõ pillantást vetett rá.
     – Minolin Fey-Baenre vagyok – közölte erõteljes, magabiztos hangon, miközben felállt a székébõl –, Gromph felesége, Quenthel Baenre nagyasszonyanya szolgája.
     – Hogy merészeled?! – dühöngött Mez’Barris.
     – Lolth avatárja megjelent a Fey-Branche-házban az Alapítási Fesztivál napján – magyarázta Minolin Fey. – Ez nem csupán szóbeszéd, nagyasszony. Valóban megtörtént. Az a jelenés szentesítette a köteléket a Baenre- és a Fey-Branche-ház között. Értesítsd Zhindia Melarn nagyasszonyt, még mielõtt valami ostobaságra ragadtatná magát.
     Minolin megmozgatta karcsú ujjait, és elmormolt egy varázslatot.
     – Most… hazamegyek – közölte.
     A papnõ teste darabjaira hullott, gyorsan elillanó, fekete füstlabdacsok jelentek meg a levegõben, és Minolin Fey magára hagyta Mez’Barris nagyasszonyt, aki nem tudott napirendre térni az események eme különös, és felettébb veszélyes fordulata felett.
     


     HETEDIK FEJEZET
     
     BAENRE BÉKETÛRÉS
     
     – Entreri – jelentette Beniago. Illusk gyomrában tartózkodtak, Jarlaxle szobájában, amelyet számos nagy erejû varázslat védett a nemkívánatos szemek és fülek elõl. – Drizzt nincs itt, csak Entreri, és a többiek abból a bandából.
     A drow levette a bal szemérõl a szemkötõt, és áttette a másikra. Egész idõ alatt halkan dudorászott, és e meglepõ fejlemény jelentõségén morfondírozott. Az orgyilkos és a bandája, melynek Drizzt ezek szerint nem tagja, elhagyta Luskant, és déli irányba haladt tovább. Majd’ két évtizednyi hallgatás után a kis társaság ismét felbukkant.
     Túl sok különös esemény történt az utóbbi idõben. Braelin Janquay, a legmegbízhatóbb felderítõk egyike nemrég kivételesen nagy mágikus erõvel rendelkezõ asszonyról számolt be neki, és egy különc félszerzetrõl, aki az elõzõ õszön utazott át Luskanon. Jarlaxle nyugtalanítóan ismerõsnek találta azt a két nevet, melyeket a felderítõ említett.
     – Catti-brie és Regis – suttogta, és közben hitetlenkedve csóválta a fejét. Jól emlékezett még arra az idõre, amikor ez a két személy eltávozott, és Drizzt, valamint Bruenor király könyörgött neki, hogy keresse meg õket. Most lehet, hogy rájuk bukkant, ezúttal azonban Drizztnek nem lelte nyomát, Bruenor pedig holtan feküdt a távoli Gauntlgrym kövei és sziklái alatt, legalábbis így tudta.
     – Száz évig voltak halottak – mondta Beniago, pedig Jarlaxle meg sem szólította õt, és meg is lepte a másik drow válasza.
     – Elképzelhetetlennek tartod? – kérdezte.
     – Valószerûtlennek – helyesbített Beniago. – De én már azt is bámulatba ejtõnek találom, hogy Entreri és ötfõs bandája visszatért. Talán olyan cinikussá váltam az évek során, hogy ma már semmin sem lepõdök meg igazán?
     – Cinikussá? – kuncogott a félszemû drow. – Kedves Beniago, én épp az ellenkezõjét gondolom. Higgy a csodákban, vagy bármi másban, amitõl minden egyes nap egy újabb izgalmas utazás!
     – És mindig mindenre állj készen – tette hozzá a férfi vigyorogva, amit Jarlaxle kurta fejbiccentésekkel kísért.
     – Nem tért be Luskanba – merengett fennhangon a félszemû drow –, nyilván azt hiszi, hogy még mindig itt vagyok.
     – Entreri? Ha valakirõl, róla úgy vélném, hogy roppant hálás, amiért megmentetted az életét, el sem tudok képzelni borzalmasabb sorsot annál, mintha valakit az idõk végezetéig kõbe zárnak.
     Jarlaxle gondolatai visszakalandoztak a múltba, és felidézte azt a kalandot, amikor átléptek az Árnyzuhatagba, és behatoltak Draygo Quick árny nagyúr otthonába, hogy ott mérjenek csapást rá. A kellemes emlékek önkéntelenül is szívbõl jövõ kacajra fakasztották. Õ maga vezette az ostromot. Elõbb elbántak az õrökkel, majd adamantinerõdöt állított fel a kastély elõcsarnokában, romba döntve az egész épületet! Még mindig maga elõtt látta az árny õrök döbbent tekintetét, amikor ráébredtek, hogy mi is történik velük.
     A rajtaütést követõen lement az épület alagsorába, ahol rátalált Artemis Entreri, Dahlia és az Afafrenfere nevû szerzetes szobrára. Mindhármójukat az árny nagyúr házi kedvence, egy medúza változtatta kõvé.
     – Talán a kõszobor üressége megfelelõbb sors lett volna Entreri számára, mint a kín, ami a szívét és az elméjét marcangolja – motyogta maga elé a félszemû drow. Fel sem tûnt neki, hogy fennhangon beszél, a gondolatai visszatértek a jelenbe, és Entreri váratlan felbukkanása körül keringtek. Vajon mi jelentõsége lehet ennek?
     Fogalma sem volt, hogy miért foglalkoztatja ez a kérdés ennyire. De nem tudott szabadulni tõle.
     – Hová ment? – kérdezte a zsoldosvezér.
     – Úgy hallottam, hogy Port Llastba, és már félúton járhatnak – felelte a másik drow. – Veszélyessé vált az odavezetõ út az utóbbi idõben, így nem tudhatjuk, hogy…
     Jarlaxle harsány kacaja kettéharapta a mondatot a felénél.
     – Biztosíthatlak róla, hogy egy maroknyi útonállónál jóval többre lesz szükség, ha valaki le akarja gyõzni, vagy akár csak feltartóztatni azt a társaságot – mondta, és beszéd közben máris a saját utazását tervezgette a tengerparti városkába.
     – Érkezett hír Braelintõl? – kérdezte.
     Beniago megrázta a fejét.
     – Drizztre gondolsz? – kérdezte.
     A zsoldosvezér bólintott, és halkan motyogott az orra alatt. – Reménykedjünk.
     Felemelte a fejét és a másik férfira nézett. Õszinte meglepetés tükrözõdött a fõkapitány arcán, és be kellett látnia, hogy a megjegyzése igen különösen csenghet azok fülében, akik nem ismerik a Do’Urden csavargóhoz fûzõdõ hosszú és különleges viszonyát, és nem értik, hogy Drizzt Do’Urden személye mit is jelent, és mit is szimbolizál Menzoberranzan számos drow-ja, és különösen a férfiak számára. Beniago talán nem élt elég sokáig a drow városban ahhoz, hogy tökéletesen érthesse a lényeget.
     Érdekes és izgalmas idõk elé néztek, és Jarlaxle ezúttal örült neki, hogy Kimmuriel nincs Luskanban, sõt történetesen a világ másik szegletében tartózkodott. A másik kapitány agyszívó barátai között múlatta az idõt, és ha igaz, akkor egy szemzsarnokot gyötörtek éppen, ezért teljesen szabadon irányíthatta a Bregan D’aerthe-t, mindig abba az irányba terelhette a zsoldosbandát, amerre õ akart haladni.
     Ismét felidézte a Draygo nagyúr kastélya elleni ostromot, és nehezen tudta elképzelni, hogy az volt élete utolsó igazi, fergeteges kalandja. Végighordozta a tekintetét széles íróasztala lapján, amelyet teljesen beborítottak a különbözõ pergamenlapok. Ott ücsörgött a Bregan D’aerthe fõhadiszállásán, melyet az õsi, lerombolt város romjaiból alakítottak ki, ahol szellemek és ghulok kísértettek a folyosókon.
     – Közönséges titkárrá változtam – motyogta méla hangon.
     Beniago harsány kacaja zökkentette vissza a valóságba, és rádöbbent, hogy nincs egyedül.
     – Te kacagsz a nyomoromon? – kérdezte az emberi álcát viselõ másik drow-tól, és bosszúsnak tettette magát.
     – Azon nevetek, hogy a hatalmas Jarlaxle hogyan láthatja magát ilyen színben egyáltalán – felelte Kurth fõkapitány, aki valójában ugyanabból a házból származott, mint a zsoldosvezér… ezt az apró részletet azonban nem tudta róla, nem ismerte Jarlaxle valódi személyazonosságát. – Még hogy titkár!
     A félszemû drow elhúzta a tenyerét a különbözõ pergamenlapok, a pénzügyi kimutatások és kereskedelmi feljegyzések felett.
     – Akkor add át õket Serenának vagy valamelyik másik hitvesednek, vagy valamelyik segítõdnek, aztán menj ki a vadonba, és ölj le valamit! – harsogta Beniago teli torokból.
     – Remélem, nem felejtettem még el harcolni – dünnyögte a zsoldosvezér.
     A másik férfi még harsányabban hahotázott, mint eddig, majd felállt, hogy távozzon.
     – Ha meg akarsz gyõzõdni róla, kérlek, ne velem kísérletezz, válassz valaki mást, rendben?
     – Ugyan miért? – kérdezett vissza Jarlaxle. – Lehet, hogy végzel velem, és akkor Kimmuriel távollétében átveheted az irányítást a Bregan D’aerthe felett.
     – Aligha vágyom erre a szerepre – felelte Beniago õszintén. – Azt pedig végképp nem szeretném, ha Jarlaxle halálra sújtana a kardjával vagy a tõrével vagy a pálcájával vagy a másik pálcájával vagy a mágikus csizmájával vagy az óriás madárral vagy a korbácsával… Kihagytam valamit?
     – Nem is egyet – biztosította róla Jarlaxle.
     – Menj el Port Llastba – javasolta neki Beniago, miközben odaballagott a szoba oldalába vágott ajtóhoz. Kisméretû beugróra nyílt, benne szûk csigalépcsõvel, amely a kikötõ alá vezette õt, majd onnan fel az Õrszigetre, a Kurth-hajó otthonába. – Te is tudod, hogy el kell menned oda. Gond nélkül zajlik a kereskedelem a Xorlarrin-házzal, a várost teljesen az irányításunk alá vontuk, és én itt leszek, amikor visszatérsz. Mosolyogva várok rád, ládányi arannyal az asztalon, és háremnyi vonzó lánykával, hogy kielégíthessék a vágyaidat! – Megpöccintette a kalapját, és elhagyta a szobát.
     Jarlaxle tudta, hogy minden egyes szó igaz, ami elhangzott. A Bregan D’aerthe talán sosem mûködött ennyire gördülékenyen és problémamentesen. A kereskedelmi tevékenység rengeteg aranyat fialt, a Vitorlák Városát pedig szép lassan, némán és láthatatlanul teljes egészében behálózták, titkos alagutakkal kötötték össze a kulcsfontosságú pontokat, már semmi sem történt a tudtuk nélkül, és semmi sem utalt rá, hogy baj közeledne, a felhõtlen égbolt világosan csillogott a látóhatáron.
     – Nem csoda, hogy unatkozom – motyogta maga elé, és a következõ pillanatban már meg is bánta, hogy fennhangon sopánkodik.
     – Valóban? – kérdezte egy hang a háta mögött, méghozzá a Menzoberranzanban használatos nyelven. Egy hang, amelyet legnagyobb bánatára és rémületére túlságosan is jól ismert.
     
     -------------------------------------------------
     
     A luskani kikötõben, az Õrtorony nevû szigeten álló zömök, erõs, biztonságos, erõdszerû torony adott otthont a Kurth-hajónak. Beniago Baenre, akit a Vitorlák Városában Kurth fõkapitányként ismertek, bírt a legnagyobb hatalommal a várost irányító öt fõkapitány közül, és ez akkor is így lett volna, ha a virágnapjait élõ Bregan D’aerthe nem áll mögé és támogatja õt teljes mellszélességgel, ahogy az az elõdje esetében volt, amikor a zsoldosbanda nem tette még rá sötét mancsát a városra.
     A Kurth-hajó rendelkezett a legnagyobb hajóflottával, az armadája kétszer annyi katonát számlált, mint az utánuk következõ hajó a sorban, ráadásul varázshasználók egész sora szövetkezett velük, akik idejük jelentõs részében az Õrszigeten álltak rendelkezésre, míg távollétükben a Misztika Vendégtornya romjai között töltötték az idejüket, a közeli Zsiványkard nevû szigeten. A Bregan D’aerthe titkos víz alatti járatait leszámítva az Õrszigetrõl átívelõ híd képezte az egyetlen szárazföldi utat a szigetre, így amikor a varázslók a városba érkeztek, hogy visszaállítsák a Misztikus Testvériség régi dicsõségét, és feltúrják a Misztika Vendégtornyának romjait régi ereklyék és titkok után kutatva, Beniago egyszerûen csak megszólította és szövetségbe hívta õket.
     Ekkora haderõvel a birtokában, és a karnyújtásnyira lévõ halálos zsoldosbandával a háta mögött, Beniago könnyed léptekkel tért be a vastag falú toronyerõdbe, és nem tulajdonított neki különösebb jelentõséget, hogy aznap a szokottnál valamivel nagyobb a nyüzsgés, a tavasz eljövetelének tudta be, úgy vélte, biztosan csak a hajók és a karavánok készülõdnek elsõ útjukra. Megállt a zömök torony második emeletén kialakított lakosztálya elõtt elhelyezett nagyméretû tükörnél, és megvizsgálta emberi álcáját.
     – Nem emberi – emlékeztette rá magát fennhangon, hiszen azt terjesztette, hogy õ valójában félelf. Már évtizedek óta Luskanban tartózkodott, és szinte szemernyit sem öregedett, ami az idõ elõrehaladtával egyre többeknek tûnt fel. A Bregan D’aerthe varázslói szerint túlságosan problémás lett volna a folyamatos emberi öregedést színlelni, ezért döntött úgy, hogy inkább félelfnek adja ki magát.
     – Ezeknek megteszi – motyogta maga elé a fejét csóválva. Még ennyi év elteltével sem tudott hozzászokni ehhez a testhez: a cingár lábakhoz és a nyurga testalkathoz, a fakó bõrhöz, amely már nap sugarainak elsõ érintésétõl rákvörössé változott, és legfõképpen a répára emlékeztetõ, rõt hajkoronához.
     Három különleges kialakítású kulccsal hatástalanította a trükkös csapdákat, majd kinyitotta a hálószobája zárját, és lendületesen belökte az ajtót. Tisztában volt vele, hogy rengeteg munka vár még rá. Jarlaxle minden bizonnyal Artemis Entreri után ered és Port Llastba utazik, Kimmurielt pedig csak a nyár végére várták vissza. Ezekkel a gondolatokkal a fejében ment oda az asztalához, amelyen még a zsoldosvezérénél is nagyobb halmokban álltak a pergamenlapok és -tekercsek. Végighordozta rajtuk a tekintetét, és gyorsan meggondolta magát, inkább az íróasztal mellett lévõ láda felé fordult, abban tartotta legpompásabb és egyben legerõsebb italait.
     Csak akkor vette észre, hogy valami bizony nincs rendjén, amikor nemes pálinkái egyikéért nyújtotta a kezét. Kinyújtott karral merevedett meg, akár egy kõszobor, és közben észrevétlenül a selyemövébe tûzött finom pengéjû tõrért nyúlt a másik kezével.
     Alig érzékelhetõ hang volt, de az õ éles fülét nem kerülte el: puha talp nesztelen csosszanása a padlón, lágy, apró lehelet.
     Elõrántotta a tõrt, megpördült, és a jól képzett, nemes drow harcosok fürgeségével és kecsességével döfött alattomos ellenfele irányába.
     A szeme kikerekedett, a tökéletesen kivitelezett mozdulatot félúton megakasztotta, és támadás helyett inkább védekezett a felé lendülõ, haragosan sziszegõ kígyófejek ellen.
     Lehajolt és hátravetõdött. Nekiütközött az italos ládának, felborította az értékes üvegeket, amelyek közül több sajnálatos módon össze is tört. Próbálta gyorsan összeszedni magát, és átlátni a szobában eluralkodott zûrzavart. Kínzó, égetõ érzés járta át a testét, ahogy a méreg szétáradt az ereiben.
     Korbács csattanását hallotta.
     Ekkor tudatosult csak benne, hogy ezek nem közönséges kígyók, hanem Lolth büntetõeszközének kígyófejei.
     – Hogy merészelsz kezet emelni rám? – kérdezte e borzalmas és kíméletlen fegyver tulajdonosa dörgõ hangon, méghozzá a Menzoberranzanban használatos nyelven. A tekergõzõ kígyófejek ismét elõrevágódtak, a viperák villámgyorsan csaptak le a tehetetlen és védtelen Beniagóra. Hajlott fogak tépték fel a bõrt az arcán, miközben egy másik kígyófej a hasába mart.
     – Vagy az emberi külsõd megmérgezte tán az elmédet?! – rivallt rá a korbács gazdája, õ pedig kétségbeesetten lapult le a földre, és próbált bekúszni a széles íróasztal oltalma alá. – Idõközben elfelejtetted, hogy hol a helyed, Baenre-ház fia!
     A szavak letaglózták õt.
     Baenre-ház.
     – Nagyasszonyanya – lehelte erõtlenül. Kiürült az elméje, a menekülésrõl szõtt gondolatai elillantak, és arccal lefelé a padlóra borult a papnõ elõtt… és próbálta kibírni rángás és remegés nélkül, amikor Quenthel nagyasszonyanya ötágú korbácsának kígyófejei ismét belemartak a testébe.
     – Ha kiáltasz, megöllek! – szólt rá.
     Beniagónak olyan érzése támadt, mintha visszarepült volna az idõben, a gyerekkorába, amikor még Menzoberranzanban élt és nevelkedett, és mindennaposak voltak az efféle fenyítések, gyakran minden különösebb ok nélkül.
     Addig folytatódott a könyörtelen korbácsolás, amíg a kíntól és a testében fortyogó kígyóméregtõl elveszítette az eszméletét, de nem élvezhette ki az így nyert nyugalmat, mert melengetõ, gyógyító energia áradt szét a tagjaiban, amitõl behegedtek a sebei, és azonnal magához tért.
     Minden ugyanúgy történt, mint annak idején gyerekkorában: eszméletlenre verik, majd meggyógyítják, hogy utána ismét addig ütlegeljék, amíg elveszíti a tudatát. Kinyitotta a szemét. Széken ült, kábán, de sértetlenül, és nem más, mint Quenthel nagyasszonyanya, az õ nagy-nagynénje ült vele szemközt.
     – Elégíts ki! – parancsolt rá nyersen a férfira. – Bár ocsmány iblith vagy.
     Beniago okosabb volt annál, mintsem hogy felemelje a fejét és a nagyasszonyanyára nézzen, a lábfejét bámulta, és mereven nézte, ahogy a köpenye alja a padlóra hull.
     – Szólhatok? – kérdezte erõtlen hangon.
     – Igyekezz!
     – Jó néhány tíznapja nem viseltem már eredeti alakomat… talán… egy éve is már – hebegte Beniago. – Visszaváltozhatok ha…
     – Nem! – szakította félbe a papnõ. – Kíváncsivá tettél – odalépett hozzá, a tenyerébe fogta az állát, és felemelte a fejét, hogy a szemébe nézhessen. – Nagy elvárásaim vannak veled szemben. Ne okozz csalódást! – figyelmeztette.
     A kíméletlen verés, és a teljes joggal megalapozott rettegése ellenére is biztos volt benne, hogy nem okoz csalódást a nagyasszonyanyának. A következõ pillanatban már izgatottan egyenesedett fel Quenthel elõtt.
     Izgatottan, a könyörtelen korbácsolás ellenére is.
     Mohón, mert így nevelték. A csábítás elõtt elõbb mindig alaposan megbüntették, hogy nyomorultul könyörögjön az élvezetért és a testi örömökért.
     – Utána pedig szépen elmesélsz nekem mindent – közölte vele Quenthel. Egészen közel húzta magához, és beleharapott az ajkába.
     – Mégis mit?
     – Mindent – felelte a papnõ, majd az asztalra lökte a férfit.
     
     -------------------------------------------------
     
     Úgy vélte, hogy az egész Faerûnön mindössze kéttucatnyi olyan varázshasználó vagy papnõ élhet, aki elég nagy hatalommal rendelkezik ahhoz, hogy áthatoljon a mágikus védõrúnák erdején, amelyet hosszú évek fáradságos munkájával telepített a lakosztálya köré, és ezeknek is csupán jó, ha a fele képes kijátszani õket anélkül, hogy õ észrevenné a behatolást.
     Legnagyobb bánatára az egyik közülük éppen a fivére, Gromph Baenre volt.
     – Üdvözöllek! – mondta, majd megfordította a székét, és az õsmágusra nézett. – Mégis minek köszönhetem ezt a felettébb váratlan látogatást?
     – Pótolhatatlan személyemnek.
     A zsoldosvezér nem felelt, csak bólintott.
     – Hogy megy Luskan sora?
     A másik férfi vállat vont.
     – Ez hitvány alakokkal teli nyomorúságos hely, úgyhogy gondolom, nem túl jól. Én viszont jól boldogulok, virágzik az üzlet.
     – Szerencse.
     – A drágakövek és az egyéb csecsebecsék Xorlarrinba kerülnek, a megállapodásnak megfelelõen, és természetesen a Baenre-ház kincsesládáiba, gondolom.
     – Szerencsére… szerencsédre.
     – Van célja a látogatásnak? Ki vele.
     – Persze hogy van. De nem azért jöttem ide, hogy találkozzak veled, másvalakit kellett útbaigazítanom, aki szintén a városban tartózkodik.
     – Most mégis itt vagy… szerencsémre, gondolom.
     – Másvalaki szerencséjére, aki a Kurth-hajóhoz tartozik – felelte az õsmágus, és a zsoldosvezér csak nagyon nehezen tudta megõrizni nyugodt vonásait, szörnyû balsejtelme támadt, amitõl görcsbe rándult a gyomra.
     – Akkor hát a Misztika Vendégtornyának nyúlványait akarod tanulmányozni? Megvizsgálni, hogy miféle szálak fûzõdnek a Xorlarrinnak nevezett városhoz?
     – Nem, azért jöttem, hogy beszéljek Beniago Baenre-vel.
     A félszemû drow hátradõlt a székében, és próbált kifejezéstelen arccal nézni a fivérére.
     – Ezt a nevet nem használja már…
     – Legalább száz éve – fejezte be helyette az õsmágus. – De a Baenre nevet sajna nem hagyhatja maga mögött.
     – Hajlandó vagy végre világosan és érthetõen fogalmazni, vagy továbbra is talányokban beszélsz? – kérdezte Jarlaxle unottan, és felemelkedett a helyérõl.
     – Ülj vissza! – szólt rá az õsmágus.
     Jarlaxle berogyasztott lábbal, félig állva, félig ülve nézett fel a vén varázslóra, és a lehetõségeket mérlegelte. Eljött hát végre az összecsapás ideje kettejük között?
     A legkülönbözõbb módokon sújthatott volna le a fivérére abban a szobában, észrevétlenül mûködésbe hozható trükkös csapdákkal, melyek közül több is alkalmas rá, hogy megfosszák õt különbözõ mágikus pajzsaitól.
     De nem, úgy döntött, hogy a visszavonulás lenne a helyes lépés, és ehhez semmi egyebet nem kellene tennie, mint hogy megérinti mágikus fülbevalóját.
     – A folyó túlpartján lévõ fogadó csaplároslánykája az egyik szeretõd? – kérdezte Gromph, és felettébb elégedettnek tûnt önmagával, amiért sikerült ezt kiderítenie, sõt azért is, mert rálelt egyáltalán arra a bizonyos fogadóra a folyó túloldalán, amelyben a zsoldosvezérnek komoly érdekeltségei voltak.
     – Csak egy is játékszer – felelte a félszemû drow nemtörõdöm hangon.
     – Emberhez képest csinos. Talán magaddal hozhatnád.
     – Miért, tán megyünk valahová?
     – Ó, igen, azt hiszem, megyünk.
     – Még több talány.
     – Nem tisztem, hogy beavassalak.
     Jarlaxle folytatni akarta a kérdezõsködést, de visszanyelte a szavakat, látva az õsmágus arcára kiülõ arckifejezést. Az utolsó mondat nem csak foghegyrõl odavetett megjegyzés volt; a varázsló megválogatta a szavait, és szándékosan fogalmazott így.
     De mégis ki állhat az õsmágus felett a rangsorban?
     – Mikorra várhatom a többi vendéget? – kérdezte a zsoldosvezér. – Népes társaságra kell számítanom? Hozassak tán étket, és rendezzek lakomát a tiszteletükre?
     – Csak ülj le, és most az egyszer maradj csendben, kedves öcsém – felelte Gromph.
     Idõnként kifejezetten örült neki, hogy Kimmuriel elutazott, nem tartózkodott a városban, ahogy ma reggel is, amikor visszatért ide és Beniagóval értekezett. Máskor viszont mindennél jobban vágyott a jelenlétére, mert pszionikus képességének köszönhetõen telepatikus üzenetet tudott küldeni neki, méghozzá más szemszögbõl nézve a dolgokat, új tartalommal töltve meg az elhangzottakat; vagy mert képes volt egyetlen elmecsapással összezavarni bármelyik felbõszült varázslót; vagy mert állandóan készen állt minden eshetõségre, és telepatikus képességének hála szempillantás alatt magához tudta hívni az egész zsoldosbandát.
     Ez is ilyen alkalomnak ígérkezett.
     
     -------------------------------------------------
     
     A végtelenül kimerült és alaposan megkorbácsolt Beniago Baenre a szobájában ücsörgött, és az események rémisztõ és aggasztó fordulatán merengett. Luskan teljes egészében az övé, és éppen az imént vált felelõssé a legapróbb hibáért is a Baenre-ház szemében, méghozzá egy személyben!
     El sem tudta képzelni, Jarlaxle miként tudott életben maradni ennyi éven át, miközben folyamatosan a nagyasszonyanyához hasonló gonosz boszorkányok ólálkodtak birodalma határában. A zsoldosvezér természetesen a megtévesztés mestere volt, a legjobb cselszövõ és szabadulómûvész, akivel valaha találkozott, de mégis hogyan képes megtéveszteni egy nagyasszonyanyát, aki bármilyen hazugságon képes átlátni?
     – Szemkötõre lesz szükségem – morfondírozott halk, gyászos hangon.
     Próbált rájönni, hogy Quenthel nagyasszonyanya miért fordította a figyelmét Luskan városa felé teljesen váratlanul, miért kíváncsi a Bregan D’aerthe viselt dolgaira, és miért érdeklõdik Artemis Entreri ötfõs csapata, és rajtuk túlmutatóan Drizzt Do’Urden felõl. Nyilván Tiago Baenre-hez van köze, hiszen az ifjú sosem titkolta, hogy le akarja vadászni a csavargó kószát, hogy trófeaként vihesse haza levágott fejét.
     – Igen – merengett tovább halkan hümmögve. Jarlaxle komoly erõfeszítéseket tett azért, hogy elrejtse Drizztet Tiago elõl… és ami azt illeti, nem éppen Gromph õsmágus tanácsára tette? Megrázta a fejét. Mindent zûrzavarosnak talált, szinte semminek sem volt értelme, csak az vált nyilvánvalóvá a számára, hogy hatalmi átrendezõdés vette kezdetét Menzoberranzanban, amitõl a nagynénje, Quenthel nagyasszonyanya kezébe került a teljes irányítás… aminek az õsmágus nyilvánvalóan cseppet sem örült.
     Nagy levegõt vett, és lemondón sóhajtott. Mégis miféle választási lehetõség jut neki ebben a kérdésben? Most már övé a teljes felelõsség, az õ gondjaira van bízva minden.
     Erõs fenntartásokkal fogadta ezt a hatalmat, ha a kuzinjára, Tiagóra gondolt. Quenthel nagyasszonyanya egyértelmûen a tudomására hozta, hogy ha Tiago felbukkan Luskanban, akkor szó nélkül engedelmeskednie kell neki, egyetlen utasítását sem kérdõjelezheti meg.
     Egyáltalán nem szerette az unokatestvérét. Sõt, egyenesen utálta õt, és tudta, hogy az érzés kölcsönös.
     Ez nem túl jó nap.
     
     -------------------------------------------------
     
     – Nagyasszonyanya – üdvözölte õt tiszteletteljesen. Azonnal felpattant a székébõl, és mélyen meghajolt, amikor Quenthel Baenre váratlanul megjelent Illusk földalatti romvárosában, és csatlakozott hozzájuk a szobában.
     – A vérbeli diplomata – jegyezte meg a papnõ gúnyosan.
     – A meglepett diplomata – helyesbített Jarlaxle, és vette hozzá a bátorságot, hogy kihúzza magát. – Menzoberranzan nagyasszonyanyja ritkán hagyja el a földalatti várost. Õszintén megmondom, meglep, hogy itt látlak, fõleg úgy, hogy nem hoztál magaddal hadseregnyi kíséretet – félbehagyta a mondatot, és fürkészõ pillantást vetett a nagyasszonyanyára. – Nem hoztál, igaz?
     Mogorva hangulata ellenére Quenthel harsányan kacagott.
     – Azonnal távozunk – biztosította róla a zsoldosvezért.
     – Nagy kár! – csattant fel a férfi. – Ígérjétek meg, hogy visszatértek.
     – Mi – kezdte újra a nagyasszonyanya, és szándékosan kihangsúlyozta a következõ szavakat –, hárman azonnal távozunk.
     A zsoldosvezér szeme kikerekedett; még a szemkötõjét is megemelte, hogy a nagyasszonyanya jól láthassa az arcára kiülõ mély döbbenetet.
     – Luskan felettébb problémás hely, és nekem rengeteg tennivalóm van, fel kell készülnöm a…
     – Fogd be a szád, kedves testvérem – szólt rá a nagyasszonyanya. – Ez a szánalmas város többé már nem a te gondod, téged visszarendellek Menzoberranzanba.
     A félszemû drow felelni próbált, de olyasmi történt vele, ami élete során csupán egynéhány alkalommal, elakadt a szava.
     – Menzoberranzanba? – kérdezte végül erõtlenül.
     – Katonákra van szükségem, és a Bregan D’aerthe megfelelõ lesz.
     – Mihez?
     Quenthel keze a korbácsa felé mozdult. Az öt kígyó azon nyomban megelevenedett, sziszegve tekergõztek, és mohón öltögették a nyelvüket a félszemû drow irányába. Valami nagy baj történt, hatalmas horderejû esemény, ezt nyomban észlelte, de még ennél is jobban nyugtalanította a testvére szokatlan viselkedése.
     Az õ ostoba, gyenge testvére viselkedése.
     Ismét az õsmágusra pillantott, aki alig észrevehetõ, mégis határozott biccentéssel viszonozta kérdõ tekintetét. Szóval Quenthel megkorbácsolja õt, döbbent rá halálra váltan.
     – Menjünk haza, õsmágus! – rendelkezett Quenthel nagyasszonyanya.
     Nem sokkal késõbb Jarlaxle a Do’Urden-ház folyosóit rótta Menzoberranzan Nyugati Fal elnevezésû kerületében. A Bregan D’aerthe száz harcosa teljesítette a parancsait: alaposan átfésülték az épületet, megtisztították az utolsó csavargóktól is, és biztosították az összes bejáratot.
     Örült neki, hogy képzett és tehetséges hadnagyok állnak a rendelkezésére, akik képesek megszervezni a ház védelmét, feltárni a titkos járatokat és termeket, és úgy általában elõkészíteni az egész épületegyüttest az újbóli birtokba vételre és benépesítésre. Ezernyi gondolat kavargott a fejében, csak a Do’Urden-ház nem.
     Mérhetetlenül megkönnyebbült, amikor Gromph végre rátalált a Do’Urden-kápolna csendes elõcsarnokában.
     – Hogyan? Miért? – kérdezte kertelés nélkül. Nem kellett neveket mondania, sem kifejtenie a kérdéseket, egyértelmûen arra a hihetetlen hatalommal bíró lényre gondolt, aki szemmel láthatóan birtokba vette Quenthel testét.
     – Hosszú történet – vakkantotta az õsmágus. – Tisztességesen járt el veled szemben, és bölcsen.
     – Éppen ezt találom a legnyugtalanítóbbnak! – felelte a zsoldosvezér. A külsõ szemlélõ számára úgy tûnhetett, hogy a Baenre-ház Quenthel utasítására felbérelte a Bregan D’aerthe-t, hogy készítsék elõ a Do’Urden-házat; a Baenre-ház még fizetett is a zsoldosbanda szolgálataiért.
     – Minden úgy lesz, ahogy eddig – biztosította róla Quenthel. – Menzoberranzan számára te pusztán Jarlaxle vagy, a szervezeted független, és ez így is marad, egészen addig a pillanatig, amíg jól szolgálsz engem.
     Mindez azt jelentette, ha nem játssza jól a szerepét, és elbukik, akkor a Bregan D’aerthe-t egyszerûen beleolvasztják a Baenre-ház helyõrségébe, és minden, amiért küzdött, amit egy életen át építgetett, silány homokvárként dõl romba körülötte.
     – Te is tisztában voltál vele, hogy ez elõbb vagy utóbb bekövetkezik – jegyezte meg az õsmágus, kitalálva a gondolatát, ami ott, abban a pillanatban nem bizonyult nehéz feladatnak. A szemkötõ megakadályozta ugyan a gondolatolvasást, de nem rejthette el a zsoldosvezér arckifejezését, és a tekintetébe kiülõ érzéseket.
     Az õsmágusnak igaza van, ezt neki is be kellett látnia. Az eddigi élete és a szervezet, amelyet létrehozott és mûködtetett, csak színjáték volt. Csakis ezért maradhatott fenn eddig, folyton a pusztulás szakadékának peremén táncolva, folyton kitéve Menzoberranzan nagyasszonyanyja türelmének… csak játék, ami addig tart, amíg el nem fogy ez a türelem.
     Hacsak nem indít nyílt háborút.
     Az egykoron Do’Urden-házként ismert épületegyüttes csarnokában állva Jarlaxle elgondolkozott a harc lehetõségén.


     NYOLCADIK FEJEZET
     
     KACSKARINGÓS SÖTÉT UTAK
     
     A drow felmászott a szirtre, majd lehasalt a hideg sziklára. Lenézett a mélybe, az alant kacskaringózó útra, és hitetlenkedve rázta a fejét. Az alacsony halom egyik oldala meredeken zuhant lefelé, talán harminclábnyi mélyen, kiváló kilátást biztosítva a számára, tisztán látta a mellette elhaladó ötfõs társaságot.
     Természetesen õ is hallott Drizzt Do’Urdenrõl, de most, hogy a saját szemével láthatta a legendás kószát, ahogy ott lovagolt fehér színû, csillogó szõrû, aranyszarvú unikornisa hátán, elakadt az ifjú nyomkeresõ lélegzete. A pompás teremtmény testét díszes takaró fedte, rajta számos parányi csengõvel, amelyek most némán hallgattak, de amelyek nyilvánvalóan mágikus összeköttetésben álltak a lovassal. A csavargó drow légies könnyedséggel ügetett a kisméretû, de kényelmes nyeregben, és az unikornis hosszú sörényét használta kantár gyanánt. A szablyái ütemesen, egy ritmusra ringtak a csípõjén, Jéghalál gyémántéle felfogta a reggeli napfényt, és sziporkázva verte vissza. Oly eleganciával hordozta a vállán átvetett íjat, hogy messzirõl lerítt róla, páratlan jártasságra tett szert e fegyver használatát illetõen is.
     Jarlaxle elárulta neki, hogy a fegyvert Szívkeresõnek hívják, és felhívta rá a figyelmét, hogy Drizzt képes tucatjával leteríteni az egymás mögött, sorban álló orkokat egyetlen lövéssel, sõt hatalmas sziklákat is ketté tud repeszteni a villámló nyílvesszõkkel.
     Amikor ez utóbbi megjegyzés eszébe jutott, Braelin Janquay hátrébb húzódott a kiszögellés szélétõl.
     Hatalmas termetû fekete párduc ugrált az unikornis mellett, és úgy tûnt, hogy felettébb éber, minden apró neszre felkapta a fejét és körbeszimatolt.
     Tiago Baenre körül jártak a gondolatai. A Bregan D’aerthe berkein belül mindenki tudta, hogy az ifjú harcos már két évtizede vadászik a kószára, és eltökélte, hogy megöli, és dicsõséges trófeaként viszi haza a fejét. A halkan elsuttogott pletykák szerint Jarlaxle és Beniago minden tõlük telhetõt megtettek, hogy távol tartsák Tiagót Drizzttõl, és az ifjú nyomkeresõ most belátta ennek a döntésnek a helyességét.
     Nem tudta elképzelni, hogy Tiago Baenre gyõzelmet arathat ez ellen a drow ellen.
     Nem is beszélve a kósza társairól. Catti-brie, az ember asszony lovagolt az oldalán, szellem unikornis hátán, amely majd’ olyan káprázatos látványt nyújtott, mint Drizzt hátasa, és amelyet õ maga idézett meg egy varázslat segítségével. Öszvérek vontatta szekér zötyögött mögöttük, a bakon fiatal, rõt szakállú, ádáz kiállású törpe ült, aki egyszarvú harci sisakot viselt a fején, és félelmetes csatabárdot tartott a keze ügyében, amely számos csatát látott már – túlságosan sokat is, ha valóban hinni lehetett, hogy a törpe annyi idõs, amennyinek mondják. Ember férfi ült mellette, oly hatalmas termetû és oly izmos testû, amit a drow nyomkeresõ véleménye szerint csakis ogre felmenõktõl örökölhetett. A csapat ötödik tagja, a Regis névre hallgató félszerzet kövér, foltos pónin ügetett a szekér mellett az út szélén.
     A kis csapat délnyugati irányba haladt a sáros úton, sietség nélkül, látszólagos nyugalomban, noha Tízváros biztonságát rég maguk mögött hagyták. Több karavánt is szerveztek a városokban, különösen a legközelebbiben, Bremenben pezsdült fel az élet a tavasz eljövetelével, a Maer Dualdon déli partján, de ahogy megtudta, ezek csak akkor indulnak útnak, ha összegyûlik legalább húsz fegyveres kísérõ, az utakon ugyanis hemzsegtek a jetik, a goblinfélék és az egyéb mohó szörnyetegek, amelyek csonttá soványodtak a hosszú és kemény tél során, és alig várták, hogy újra felhizlalhassák magukat.
     Ezek itt mégis öten keltek útra, öszvérek vontatta lassú szekérrel, és a vadon közepe felé tartottak, könnyeden és gondtalanul, semmitõl sem tartva.
     Miközben a kis csapatot nézte, szemernyi kétsége sem támadt afelõl, hogy az ötfõs társaság biztonságban átkel a Világ Hátán, még a hajuk szála sem görbül.
     Jarlaxle és Beniago már várni fogja õket. Óvatosan hátrébb kúszott, és lemászott a szirtrõl. Talán ideje lenne elhagyni végre ezt az elátkozott helyet, hogy személyesen tegyen jelentést a legújabb fejleményekrõl. Úgy döntött, hogy árnyékként követi a csapatot az elsõ táborhelyig, majd eloson mellettük az éjszaka leple alatt – és talán odaoson hozzájuk, egészen közel, hátha talál magának egy-két értékes csecsebecsét…
     A Bregan D’aerthe ifjú nyomkeresõje komisz vigyorral az arcán mászott vissza a szirt szélére, és a távolodó vándorok után nézett. Váratlanul olyan érzése támadt, mintha valami megváltozott volna a korábbiakhoz képest, de nem tulajdonított neki túl nagy jelentõséget – míg rá nem jött, hogy mi az. A hatalmas termetû fekete párduc eltûnt a fehér színû unikornis mellõl.
     Hazaküldték volna az asztrális síkra? – morfondírozott. Alaposan kioktatták a Drizzt Do’Urdennel kapcsolatos tudnivalókról, mielõtt megbízták õt ezzel a feladattal, és kiküldték erre a zord vidékre, hogy szemmel tartsa a különc kószát.
     Bólintott, úgy döntött, hogy így történt… bízott benne, hogy így történt.
     Ekkor azonban azt is észrevette, hogy Drizzt Do’Urden, aki még mindig lassú, nyugodt ritmusban poroszkált, levette a válláról legendás íját…
     
     -------------------------------------------------
     
     – Csak egy szarvasnyúl, vagy talán egy bátrabb rénszarvas – súgta oda Catti-brie Drizztnek, miközben tovahaladtak. Valami felkeltette Guenhwyvar figyelmét, és a drow hagyta, hogy utánajárjon.
     – Guen majd kideríti – felelte a kósza, és három másik társa felé fordult. – Ha figyelmeztetõ hangon ordít fel, védelmezzétek a szekeret, mindenáron. Nem hagyhatjuk, hogy éhes jetik falják fel a készleteinket.
     – Ez nem jeti – felelte Wulfgar. – Egy jetinek sokkal közelebb kellene lennie, különben még Guenhwyvar sem venné észre.
     – Alábecsülöd Guen képességeit.
     – Tán már elfelejtetted, hogy milyenek a tundra jetik? – kérdezte a barbár.
     – Egen, elf, hát mán nem emlékezel, hányszor rángatálak ki az átok szörnyek hasa alól, midõn fejetlenül nekik rontottál? – dörmögte Bruenor.
     – Egyszer – ismerte el Drizzt, szívbõl jövõ kacajra fakasztva a társait. – Csak egyszer.
     – Elég, ha egyszer kóstolnak a húsodba elf – toldotta meg a törpe.
     – Maradjatok a szekér mellett! – kérte a drow.
     Wulfgar és Bruenor hahotáztak, Drizzt pedig Regishez fordult segítségért, de a félszerzet gondolatai messze jártak, oda sem figyelt rájuk.
     – Regis! – szólt rá.
     A félszerzet felkapta a fejét, és zavartan nézett rá.
     – A szekérnél maradnál? – kérdezte.
     – Hátul, ott a vándorkövek kupacánál – felelte Regis, de oda sem nézett, még csak a kezét sem emelte fel, hogy abba az irányba mutasson.
     A kósza nem tudta mire vélni a fura megjegyzést, de nem maradt ideje további kérdésekre. Mély morgás törte meg a sáros síkság csendjét, és valóban abból az irányból érkezett, amit a félszerzet az imént említett.
     Erõsen oldalra húzta az unikornist, a pompás hátas pedig szó nélkül engedelmeskedett. Nagyot ugrott, letért a kocsiútról, és vágtázni kezdett a hang irányába. Catti-brie sem habozott, nyomban utánairamodott szellem unikornisa hátán, lépésrõl lépésre zárkózva fel. Enyhén irányt váltottak, és hátulról közelítették meg a kisebb-nagyobb kövekbõl álló alacsony sárdombot.
     – Kergessétek erre õket! – kiáltott utánuk Bruenor. – Bah, vágyom mán egy jó kis csihipuhira, úgy biza!
     – Azt hittem, hogy jókedvedben vagy – jegyezte meg a félszerzet.
     – Abban is – bólintott a törpe. – Mé’, mi bajod? – kérdezte, de Regis már nem figyelt rá. Észrevette Drizzt és Catti-brie enyhe irányváltását, és azonnal átlátta a helyzetet, látta, hol és miért kerülhetnek bajba. Õ is megfordította a póniját, erõsen megsarkantyúzta Bendõkorgi oldalát, és vad vágtába kezdett.
     – Héj, hová igyekszel, Bendõkorgi? – kiáltott utána Bruenor.
     – Ez a pónim neve! – kurjantotta Regis, de még véletlenül sem lassított.
     A törpe meg akarta fordítani a szekeret a sáros úton, de a barbár megfogta a karját, leszorította, és többször is megrázta a fejét.
     – Egen, sáros lábbal rohanánk – értett egyet a barátjával. – Mint a régi idõkben.
     
     -------------------------------------------------
     
     Nem vette észre, hogy a két lovas elszakadt a csoporttól. Minden figyelmét a hatalmas termetû fekete párduc kötötte le. A háta mögött settenkedett, a szerteszét heverõ vándorkövek között lopakodva próbált felosonni a domb tetejére. Megfordult a fejében, hogy az ösvény felé rohan, de akkor a fenevad biztosan elébe vágna.
     Felemelte kisméretû nyílpuskáját, és felkészült rá, hogy kardot rántson. Ekkor pillantotta meg elõször Guenhwyvart közvetlen közelrõl. A párduc éppen két kisebb kõhalom között szelte át a távolságot, és már a domb lejtõjének felénél járhatott, most már korántsem harminclábnyi távolság választotta el õket egymástól. Korábban alábecsülte a fenséges teremtmény méretét, de most, hogy teljes valójában láthatta, határozottan megrázta a fejét. Úgy döntött, hogy õ ebbõl az összecsapásból nem kér.
     Ekkor mozgást vett észre a szeme sarkából lent a síkságon, a domb hátsó felénél, jobb oldalon – a két unikornis vágtatott a sár- és kõhalom irányába.
     Braelin Janquay sarkon fordult, és leugrott a szirtrõl. Hangos kiáltást hallott a síkság irányából, de nem törõdött vele, kizárólag a talpát égetõ helyzetre összpontosított. Zuhanás közben megérintette a Bregan D’aerthe jelvényét, és életre hívta a melltûben tárolt mágikus energiát. A zuhanás lendülete megtört, megállt a levegõben, és a talaj felett lebegett, a szelíden fújdogáló szél belekapaszkodott a testébe, és kisodorta õt a szekérút fölé.
     Puhán ért földet, akár egy macska, de ekkor új ellenséggel találta szemben magát: pónin vágtázó ádáz félszerzettel.
     – Remek – motyogta. Talán le kellene lõnie a kis fickót, elvenni a póniját, és elvágtatni innen. Jó ötletnek vélte, ezért felemelte nyílpuskát tartó karját.
     Az agyafúrt félszerzet azonban kidõlt a nyeregbõl, a póni oldalához lapult, így a lövés célt tévesztett. A drow dühösen morgott az orra alatt, de nem hátrált meg. Félve pillantott háta mögé, arra számítva, hogy a hatalmas termetû fekete párduc feje felbukkan a szirt pereme felett, és bömbölve ráveti magát a magasból.
     Jobban tette volna, ha inkább a szekérútra figyel. A jól idomított póni ugyanis egyenesen felé száguldott, még irányt is változtatott a biztosabb találat érdekében, így arra kényszerült, hogy hátraszökkenjen. Sikerült elkerülnie az ütközést, és ugyanazzal a lendülettel a tovarobogó hátas után fordult, célra emelve a nyílpuskát. A póni oldalához lapuló célt kereste, de a félszerzet már nem ült az állat hátán.
     Braelin azonnal megpördült, csak hogy a sajátjához hasonló nyílpuskával találja szemközt magát. A félszerzet célba vette, és tüzelt. A lövedék a mellkasa közepét találta el. Jó néhány lépést hátrált a becsapódás erejétõl, a nyílhegybe töltött méreg máris szétáradt az ereiben.
     De õ drow harcos volt, méghozzá jól képzett, ezért nem adta fel, megrázta magát, és õ is célra emelte a nyílpuskáját.
     Ezúttal sem látta sehol a félszerzetet.
     Karcsú vívótõr hegyét érezte a hátának nyomódni.
     – Térdre, vagy meghalsz! – parancsolt rá a félszerzet.
     
     -------------------------------------------------
     
     Drizzt a föld- és kõhalmot nézegette, miközben oldalról mögé került, ösvényt keresett, amelyen felkaptathat rajta. Tovább körözött, és alaposan meglepõdött, amikor Regis pónija északi irányból érkezve felbukkant a szekérúton, és lovas nélkül vágtázott.
     – Siessünk! – kiáltotta Catti-brie-nek, majd egészen ráhajolt Andahar nyakára, és megsarkantyúzta az oldalát. Ekkor pillantotta meg Guenhwyvart.
     – Segíts neki, Guen! – kiáltotta a párducnak. A fenséges teremtmény hangosan bömbölt, leugrott a dombról, és az ellenkezõ irányba iramodott.
     Andahar megkerülte a halom északi oldalát, és ekkor egészen elképesztõ látvány tárult Drizzt szeme elé: Regis egy drow – egy drow! – mögött állt, és a hátának szegezte karcsú vívótõrét!
     
     -------------------------------------------------
     
     Siessetek! – sürgette a barátait gondolatban. Noha elsõ nekifutásra sikerült ellenfele fölé kerekednie, nem töltötte el különösebb lelkesedéssel, hogy kordában tartson egy képzett és minden bizonnyal tapasztalt drow harcost. A tokjába csúsztatta kézi nyílpuskáját, majd a tõréért nyúlt.
     A drow sem lelkesedett különösebben a kialakult helyzetért. Gyorsabban pördült meg, minthogy Regis ledöfhette volna, és már suhintott is a kardjával, hogy félresöpörje az útból a vívótõr pengéjét. Az elegáns fegyver messzire repült Regis markából, és bár próbálta elõrántani a háromágú hárítótõrt, fogalma sem volt, hogy mire mehetne vele a két káprázatos kardot forgató harcos ellen.
     A drow nyomkeresõ tett egy lépést a félszerzet irányába, aki természetesen hátrált elõle, de váratlanul balra fordult, északi irányba.
     A rémült félszerzet ösztönösen cselekedett, vakrémülettõl hajtva, és nem háromágú tõrt rántott elõ, hanem eleven kígyót. Nem tétovázott, azonnal ellenfele nyakába hajította, de a mozdulat közben kibillent az egyensúlyából, és hanyatt vágódott.
     A drow nem tudta, mitévõ legyen az apró, fürge kígyóval, amely villámgyorsan mászott fel a mellkasán, és tekeredett a nyakára eleven fojtózsinórként. Visszafordult a félszerzet felé, még egy lépést is tett az irányába, de ekkor kísértet jelent meg a válla felett, a hárítótõrben lakozó gonosz lélek. Megragadta az eleven fojtózsinórt, és természetfeletti erõvel szorította, olyan hevesen rántotta meg, hogy a drow hátrarepült és elterült a földön. A pengéi magasra repültek a levegõbe, csizmás lába a talaj felett kalimpált.
     Ekkor megremegett Regis alatt a talaj, hatalmas termetû, fekete színû test huppant le mellette a földre. Felsikoltott, és kétségbeesetten próbált odébb mászni, de amikor vetett rá egy pillantást, felismerte Guenhwyvart, és megnyugodott. A fenséges párduc átugrott a feje felett, és rávetette magát a földön fekvõ ellenségre.
     – Siessetek! – kiáltotta a félszerzet. – Kérlek!
     Idõközben észrevette Drizztet és Catti-brie-t, akik északi irányból közeledtek, vad vágtára ösztökélve az unikornisokat. Bruenor és Wulfgar futva érkeztek déli irányból, de a szíve mélyén tudta, hogy a sürgetés valójában nem nekik, hanem önmagának szól. Most, hogy Guenhwyvar az irányítása alatt tartotta a drow-t, nem akarta, hogy a kísértet megfojtsa õt.
     Felpattant a földrõl, megkereste a vívótõrt, majd odarohant a kiterült sötételfhez, aki az egyik kezével még mindig az eleven fojtózsinórt próbálta letépni a nyakából, a másikkal a párducot igyekezett távol tartani magától, nehogy egyetlen erõteljes harapással letépje a fél arcát.
     Regis a drow fölé állt, megemelte a vívótõrt, és lefelé döfött vele.
     – Bendõkorgi! – ordított Bruenor, a hangját eltorzította a mély döbbenet.
     – Regis, ne! – érkezett Drizzt hangja is.
     A félszerzet azonban nem a drow nyomkeresõre sújtott le, hanem a kísértet gonoszul vigyorgó arcára. Tapasztalatból tudta, hogy ez a fojtókígyó gyengéje: elég egyetlen jól irányzott döfés, és az élõholt szörnyeteg szürke füstté válik és elenyészik – így történt ez most is. A kígyó elernyedt, letekeredett áldozata torkáról, és kimúlt.
     A drow nyomkeresõ egyik problémája ezzel megoldódott, de még mindig meg kellett birkóznia a testére nehezedõ, háromszáz kilónyi tömör izommal, és a hozzájuk tartozó hegyes karmokkal és éles tépõfogakkal.
     – Mi… mi… – hebegte Drizzt, aki idõközben odaért, leugrott Andahar hátáról, és odarohant apró termetû barátjához. – Mi volt ez?
     – Egy felettébb érdekes és hasznos kis fegyver, nem gondolod? – felelte Catti-brie, aki látta már használat közben a mágikus tõrt, még a Maer Dualdon partján.
     A kósza odaállt a földhöz szegezett drow fölé, akinek õszinte rémület tükrözõdött a tekintetében. Guenhwyvar egészen közel hajolt hozzá, és szándékosan kitátotta a pofáját, hogy látni lehessen agyarszerû fogait.
     – Ki vagy? – kérdezte tõle Drizzt.
     – Ne ölj meg, Drizzt Do’Urden! – könyörgött neki a Bregan D’aerthe felderítõje. – Nem akartalak bántani.
     – Baenre vagy? – érkezett a következõ kérdés.
     – Bregan D’aerthe – jött a válasz.
     Drizzt összevont szemöldökkel, gyanakvóan nézett le rá. Ismerte ezt a trükköt – õ maga is elõadta már, méghozzá Entreri és Dahlia társaságában, amikor Xorlarrin nemesekkel és a Baenre-ház ifjú, feltörekvõ harcosával találkoztak Gauntlgrymben. Õk is azt állították, hogy Jarlaxle zsoldosbandájának tagjai.
     – Jarlaxle küldött ide, Luskan óta követtem a félszerzetet.
     Mindenki Regisre pillantott.
     – Valóban láttam ott régi barátunkat – ismerte el. – A Félszemû Jax nevû fogadóban… a saját fogadója, ami azt illeti. Nem gondoltam, hogy felismer, végül is száz év telt el, és…
     – Elég! – csattant fel Drizzt félbeszakítva õt. Regis nagyot nyelt, ekkor döbbent csak rá, hogy talán már eddig is túlságosan sokat árult el.
     – Segítettem neki és a lánynak – folytatta a kiterített drow. – Ott a tóparton.
     Ismét minden tekintet Regisre szegezõdött, de ezúttal tovasiklottak Catti-brie-re, aki zavartan nézett vissza rájuk, majd védekezõn megszólalt:
     – Soha életemben nem láttam.
     Regis azonban mindent értett, és elmélyülten bólogatott.
     – Az a lövedék – kezdte, és Catti-brie-re nézett. – Nem én lõttem le azt az íjászt, nem az én mérgemtõl aludt el.
     Mind a ketten a lábuk elõtt heverõ drow-ra pillantottak.
     – Én voltam – vallotta be az ifjú nyomkeresõ.
     – Miért? – kérdezte tõle Drizzt.
     – Jarlaxle nem akarja, hogy meghaljon, gondolom – felelte.
     – Okos döntés. Ereszd el, Guen!
     Amikor a párduc hátrébb húzódott, Regis odalépett hozzá, és segítõ kezet nyújtott neki, de a nyomkeresõ nyomban felpattant, olyan ügyességrõl téve tanúbizonyságot, amire csak a drow-k képesek.
     – Mi a neved? – kérdezte Drizzt.
     A férfi tétovázott, a kósza pedig unottan sóhajtott.
     – Braelin Janquay – mondta végül.
     – A Bregan D’aerthe tagja vagy?
     Az ifjú bólintott.
     – Mit szándékozol mondani neki?
     – Mit szeretnél, hogy mondjak neki? – kérdezett vissza.
     Regis éles, magas hangon füttyentett, magára vonva a figyelmet. Éberen, magyarázatra várva néztek rá, de õ bambán vigyorogva a szekérút közepén ácsorgó pónira mutatott, csak a hû jószágot akarta visszahívni magához. A kis termetû, dagadó hasú foltos hátas odaügetett hozzá, majd sértõdötten megbökdöste az orrával – minden jelenlévõ úgy gondolta, hogy a póni tökéletesen illik a gazdájához.
     – Mondd meg neki, remélem, hogy jól megy sora – felelte Drizzt, és harsányan nevetett hozzá.
     – Hová tûntél, Drizzt Do’Urden? – kérdezte a nyomkeresõ. – Jarlaxle éveken keresztül kutatott utánad.
     A kósza hosszan gondolkodott a válaszon, majd mélyet sóhajtott.
     – Szükségem volt némi… pihenésre – felelte.
     – Tizennyolc évig? – vonta össze a szemöldökét az ifjú drow hitetlenkedve.
     – Hosszú volt az út – válaszolta ingerültséget tettetve.
     – És még hosszabb lészen – tette hozzá Bruenor.
     – Hol van Jarlaxle? – kérdezte Drizzt. Beszéd közben Catti-brie felé fordult, és suttogó hangon folytatta: – A tudása és a képességei a hasznunkra lehetnének – vetette fel neki, de már elõre bólogatott, hisz õ is ugyanezen a gondolatmeneten indult el. A zsoldosvezér jól ismerte a Luskanból Gauntlgrymbe vezetõ  földalatti járatokat, és ha valaki tudja, hogyan kell vámpír ellen harcolni, akkor bizony õ az.
     – Luskanban, éppen oda tartok – felelte Braelin.
     – Akkor tarts velünk – buggyant ki hirtelen a félszerzet száján. Meglepett tekinteteket kapott érte jutalmul. Éppen most hívott be a táborukba egy drow-t, akit egyáltalán nem ismertek. Az efféle hirtelen támadt ötletek általában soha nem végzõdtek jól.
     Drizzt hosszasan, összeszûkült szemmel méricskélte a nyomkeresõt, majd Catti-brie-re pillantott, aki nem szólt, csak vállat vont.
     – Tarts velünk – mondta az idegennek. – Veszélyes az út ebben az évszakban, hasznát vennénk még egy éles pengének – balra sandított, az egyik kardra, majd jobbra, a másikra. – Vagy kettõnek – tette hozzá.
     Összeszedelõzködtek, és azonnal ismét útnak indultak. Braelin Drizzt kérésére messze elõrement, ellenõrizni az elõttük álló útszakaszt.
     – Bendõkorgi egymaga üté le a drow-t! – harsogta Bruenor, amikor a nyomkeresõ végre hallótávolságon kívülre ért.
     – Ez a pónim neve – jegyezte meg Regis színtelen, komor hangon.
     – Na egen, és mi lenne a te neved? – kérdezte a törpe hahotázva.
     A félszerzet kihúzta magát pónija nyergében.
     – Pók – hirdette büszkén. – Igen, Pók Parrafin a Morada Topolinóból.
     – Nu, ez aztán hangzatos.
     – És mi a te neved? – kérdezett vissza a félszerzet.
     – Körpajzsos Reginald néven ismertek az adbari Körpajzsosok közibül – felelte a törpe. – Kicsi Arr-Arr, mondák néhányan, de te nehogy a szájadra merjed venni, különben az öklöm nyomát lesheted a szemed alatt! – nagyot dobbantott csizmás lábával a bakon, majd folytatta: – Bruenor az én nevem, és nem más! Harcpöröly Bruenor Mithrill Csarnokból!
     – Te pedig Ruqiah vagy – fordult Regis Catti-brie felé, aki keresztülvezette a hátasát a lomhán zötykölõdõ szekér elõtt, eltávolodva a félszerzettõl és foltos pónijától. – Niraj és Kavita leánya a deszai törzsbõl, és a Netheri Birodalom pusztáin nevelkedtél – a papnõ természetesen részletesen elmesélte neki élete történetét az elõzõ tél hosszú, sötét, unalmas estéin.
     – Az voltam – helyesbített Catti-brie. – Most már az vagyok, aki mindig is voltam.
     – És te, kölök? – kérdezte Bruenor a barbártól. – Te még nem meséléd el nékünk a történeted. Te ki lennél?
     – Alfarin fia Hrolf, a Jávorszarvas törzsbõl – válaszolta Wulfgar.
     – Szóval akkó’ a saját néped közé születtél – állapította meg a törpe. – Nu, akkó’ téged jó adag szerencse lelt!
     Regis bólogatott ugyan, de amikor felidézte magában, hogy mekkora utat tett meg ahhoz, hogy újra találkozhasson régi barátaival, ha a gyönyörû Donnola Topolinóra és a Nagyapóra gondolt, majd Doregardóra és a Vigyorgó Pónikra, úgy találta, hogy nem ért egyet Bruenor véleményével.
     
     -------------------------------------------------
     
     – Õ ott Kurth fõkapitány – tájékoztatta Regis a többieket, amikor megpillantották a rõt hajú férfit, aki kicsiny táborhelyük felé közeledett, melyet a Luskantól északra fekvõ határban állítottak fel. Braelin Janquay kiváló felderítõképességének hála, eseménytelenül telt az útjuk, könnyedén hagyták maguk mögött a Jeges Szelek Völgyét, és keltek át a Világ Hátán. Öten ücsörögtek a tûz körül, a drow harcost elõreküldték, hogy keresse meg a zsoldosvezért, és közölje vele, hogy kik várják õt a városfalon kívül.
     – Fõkapitány? Akkó’ nem egymaga gyün – mordult fel Bruenor. – Gondolád, hogy a drow patkány átejtett minket, elf? – kérdezte.
     A kósza határozottan ingatta a fejét, de értetlenség és némi zavar tükrözõdött a tekintetében. Felismerte a közeledõ férfit, húsz évvel ezelõtt is látta, és nagyon úgy tûnt, hogy a vörös üstökû fickó egyetlen napot sem öregedett.
     – Üdv néktek, és örülök, hogy visszatértél hozzánk, Parrafin uraság! – köszöntötte õket a fõkapitány, és udvariasan biccentett a félszerzetnek. – Vagy jobban kedveled, ha Póknak szólítanak?
     Regis megérintette különleges, és meglehetõsen feltûnõ sapkáját.
     – Serena üdvözletét küldi.
     – Ez esetben én is üdvözlöm õt – felelte a félszerzet.
     – Beniago? – kérdezte Drizzt, aki természetesen nem felejtette el e nevet. Majd’ két évtized telt el, de õ Iruladún mágikus erdejében aludt, és amíg a Faerûn lakosai számára tizennyolc esztendõ pergett le, számára csupán egyetlen éjszaka… mintha csak néhány tíznapja látta volna az elõtte álló férfit.
     – Üdvözöllek, Do’Urden mester! – fordult felé a vörös hajú férfi, de suttogóra fogta a hangját, lopva körülnézett, majd többször is összeérintette a hüvelykujját a többivel, jelezve, hogy mindenki olyan halkan beszéljen, amennyire csak lehetséges.
     – Szóval most már fõkapitány vagy?
     A férfi vállat vont.
     – Ha túléled a feletted állókat, tiéd a világ, nem igaz?
     – Fõleg azok esetében, akik Jarlaxle barátai, feltételezem.
     A fõkapitány ismét vállat vont, és közben szélesen vigyorgott.
     – A többi barátod jó tíznappal ezelõtt haladt el itt – tájékoztatta a kószát.
     – A többi barátod? – kapta fel a fejét Catti-brie.
     – Entreri, és ama különcök – dörmögte Bruenor, aki valóban látott egy felettébb különös háromfõs társaságot – egy borzalmasan torz tieflinget, egy bosszantóan lármás törpe asszonyságot, és egy szürkés bõrû embert, aki valamiféle szerzetesi csuhát viselt –, Kelvin Halmának lejtõjén, méghozzá pont azon az éjszakán, amikor újra találkoztak és csatlakoztak a sebesült kószához.
     – Hová tartottak? – kérdezte Drizzt, aki a félszerzetre pillantott, hogy erõsítse meg Bruenor feltételezését.
     A vörös hajú férfi kényelmetlenül feszengett, ami nem kerülte el sem Drizzt, sem Catti-brie figyelmét.
     – Ki tudja? Azért jöttem, hogy elmondjam… – váratlanul félbehagyta a mondatot, és körülnézett a kicsiny táborban.
     – Hová lett a jó modorunk? – tárta szét a karját a kósza. – Kínáljuk meg a vendégünket egy itallal és némi élelemmel.
     – Máris készen vagyok – mondta Wulfgar a hátuk mögött. Mindnyájan felé fordultak. A barbár éppen átrendezte azokat a szikladarabokat, amiket korábban szék gyanánt használtak, és úgy helyezte el õket, hogy jusson hely még egy fõnek. Miközben a serénykedõ férfit nézte, Drizzt visszarepült az idõben, és meg kellett állapítania, hogy második életében sem vesztett semmit páratlan erejébõl.
     Letelepedtek a kellemesen lobogó tûz köré, a kósza pedig kiküldte Guenhwyvart, hogy megbizonyosodjanak róla, valóban egyedül vannak.
     – Szóljak neki a társaidról? – kérdezte Drizzt a fõkapitánytól.
     – Egyedül jöttem, ezért nem maradhatok sokáig – felelte a férfi, és ismét körülnézett, aggodalmas tekintettel fürkészte a sötét árnyékokat. – Csak azért jöttem ki elétek, mert… kölcsönös barátságot ápoltok az egyik társammal.
     – Jarl…? – kezdte Drizzt, de a rõt üstökû férfi felemelte a kezét, beléfojtva a szót, mintha nem akarná, hogy az a bizonyos név elhangozzék. A drow kósza csak ekkor kezdte érzékelni a beszélgetés fontosságát és jelentõségét.
     – Akit kerestek, nincs Luskanban – magyarázta Beniago, és még az eddigieknél is halkabb hangon szólt: – És kétlem, hogy valaha is visszatérne. Sõt, nektek sem kellene betérni a városba. És soha, senkinek ne említsétek meg, hogy Braelin veletek tartott… az õ érdekében kérem.
     Drizzt döbbenten dõlt hátra. Már maga a kérés is meglepte, de leginkább az az alázatosság, amit a Kurth-hajó fõkapitánya tanúsított. Az, aki ilyen magasan áll a ranglétrán, és tulajdonképpen az õ kezében összpontosul a Luskan irányításához szükséges összes hatalom, a legritkább esetben sem viselkedik így.
     – Egyél – a barbár Beniago felé nyújtotta a raguval teli lábost, de a férfi megrázta a fejét, és felállt, hogy távozzon.
     – Legyen jó utatok, bárhová vezessen is – mondta búcsúzásképpen.
     – Éppen arra tartánk, ahol… – kezdte Bruenor, de a fõkapitány határozottan intett a karjával, beléfojtva a szót. Ezt követõen meghajolt, és további szó nélkül beleveszett a sötétségbe.
     – Nu, ez érdekes vala – jegyezte meg Bruenor, miután magukra maradtak.
     A félszerzet a drow-ra nézett.
     – Tiago Baenre – suttogta a kósza alig hallhatóan. Regis bólintott.
     – Ó! – fújta ki a levegõt a tüdejébõl Catti-brie, és elmélyülten bólogatott, miután õ is elkapta a fonalat.
     – Mit hümmögtök? – követelte a választ a törpe.
     – Úgy vélem, más is feni a fogát Drizztre, a bajok nem értek véget a démon elleni harccal Bryn Shander kapujánál – felelte a félszerzet.
     – Miféle démon? – kérdezett rá Bruenor.
     A barbár öblös hangon kacagott.
     – Pedig oly békés életet hagytam hátra – merengett méla hangon.
     – Szóval Entreri is járt itt, majd továbbállt, Jarlaxle pedig elutazott, és vélhetõen sosem tér vissza – foglalta össze Catti-brie. – Azt mondtad, hogy ismeri a Gauntlgrymbe vezetõ titkos járatokat, feltételezem, ezt most már fújhatjuk.
     – Van nekem térképem – közölte Bruenor. – Odajutánk.
     – De nem egyenesen – mondta Drizzt, és a nõre nézett, akit valaha a feleségeként szeretett.
     – Hosszúnyereg – bólintott Catti-brie.
     – Talán hasznos lenne, ha az új neveinket használnánk, és kitalálnánk egyet a drow-nak is – állt elõ az ötlettel Regis.
     – Nem! – dörrent fel a törpe azon nyomban, és nagyot dobbantott csizmás lábával. – Túl soká hordám már ama nevet.
     – Valaki vadászik ránk…
     – Gyüjjenek csak! – dörögte a törpe, és esze ágában sem volt lehalkítani a hangját. – Az én nevem Bruenor, ha bárki megkérdé – szögezte le. – És Bruenor király, ha nem kérdé.
     – Mennyire bízhatunk ebben a Beniagóban? – kérdezte Wulfgar, de miután csak semmitmondó pillantást kapott válaszként Drizzttõl, annyiban hagyta a dolgot, és inkább nekilátott összehajtogatni a hálózsákját, és felpakolni a felszerelést a szekérre.
     Kisvártatva útra keltek, és kelet felé vették az irányt a mezõkön keresztül. Alig kezdték meg a zötykölõdést, Bruenor máris búskomor énekbe kezdett a fájó veszteségrõl, és a régmúlt, dicsõ idõkrõl, amelyek már soha nem térnek vissza – a delzouni törpék dalába Gauntlgrymrõl.
     Aznap éjjel nem sütött le rájuk a hold, és egyetlen felhõ sem takarta ki az eget, milliónyi csillag szikrázott fényesen a magasban, és egy távoli galaxis szürke gomolyaga – vékonyka felhõfoszlány az egymást fedõ mennyei szférák között, ahogy Regis emlegette – festett csíkokat a végtelen égboltra. Ez is olyan este volt, amikor a csillagok lenyúltak egészen a földig, hogy felemeljék a halandó lelket a magasba és felkorbácsolják a képzelõerõt, ahogy történt az Drizzttel is Kelvin Halmán, egészen pontosan Bruenor Fokán azon a néma, sötét éjszakán.
     Ez is olyan este volt, amikor a drow kósza parányinak, ugyanakkor óriásnak képzelte magát, hitte, hogy valami õsi és örök és halandó ésszel felfoghatatlanul hatalmas egész része, nem érzett mást, csak a barátaiból áradó szeretet melegét, amely kényeztetõ lepelként borult rá. Guenhwyvart is közéjük sorolta, hisz képtelen volt rá, hogy visszaküldje õt az asztrális síkra.
     Egy ilyen éjszakán, amikor valósággal belesüppedt a sötétségbe, az a különös érzése támadt, mintha a fenséges fekete párduc otthona ereszkedett volna le hozzájuk.
     Igen, hihetetlen érzés otthon lenni, döntötte el a drow.
     Most ez a Luskan keleti határában, csigalassúsággal zötykölõdõ, kényelmetlen szekér volt az otthona, mert az otthon nem egy jól meghatározott hely, nem bizony, hanem baráti kötelék, amely most minden eddiginél erõsebbnek bizonyult.
     


    MÁSODIK RÉSZ
     
     UTAK ÉS PENGÉK KERESZTEZÉSE
     
     Bruenor arckifejezése és Catti-brie szavai kísértenek. „A teher, melyet cipelsz, elhomályosítja az ítélõképességedet – mondta nekem kertelés nélkül. – Amit magadban látsz, azt keresed másokban is – még az orkokban és goblinokban is.”
     Egyedül õ mondta ezt ki, de Bruenor határozott biccentése félreérthetetlenül jelezte, hogy mennyire egyetért a megállapítással. Vitatkozni akartam vele, de rá kellett döbbennem, hogy kifogytam az érvekbõl. El akartam magyarázni nekik, hogy a sorsunk nincs természettõl fogva elõre elrendeltetve, hogy egy gondolkodásra képes lény el tud menekülni a születésekor kapott öröksége elõl, hogy az értelem az ösztön fölébe tud kerekedni.
     El akartam magyarázni nekik, hogy nekem sikerült elmenekülnöm.
     És ekkor, eme zavaros, néma, ki nem mondott okfejtésem közepette rádöbbentem, hogy Catti-brie szavai bizony igazan csengenek a fülemben. Ha a bizonytalanság, amely ott lebegett minden egyes lábnyomom felett, amikor elhagytam Menzoberranzant, és a saját tapasztalataim nem kötöttek volna gúzsba még ennyi évtized elteltével is, akkor bizonyára ugyanolyan fanyar grimasz ült volna ki az arcomra, mint Bruenoréra.
     A Garumn-szurdoki szerzõdés aláírása tán hiba volt? A mai napig nem tudom eldönteni, de a fent említett beszélgetés fényében úgy vélem, hogy a homályos és kétértelmû állásfoglalásom abból táplálkozik, hogy az Ezüstgyepûk törpéinek, elfjeinek és embereinek szenvedése megszûnt, és nem abból, hogy az orkok elõnyére vált. A szívem mélyén ugyanis tudom, hogy Bruenornak igaza van, és hogy Catti-brie véleménye az orkok természetét illetõen megalapozott, elég csak az Ezüstgyepûkön kialakult helyzetre gondolni. Bruenor állítja, hogy a Sokvesszõs királysága megállja a helyét önálló birodalomként, ugyanakkor a fenntartott béke csupán látszat. És be kell vallanom, hogy a béke csak az ork rablótámadásoknak kedvez, hiszen az orkok jóval nagyobb szabadságot élveznek, mintha Sokvesszõs már nem élne.
     A megvilágosodás és a tisztánlátás ellenére is fájdalmat okoznak ezek a fejlemények, és a nyilvánvaló megoldás olyan mély, feneketlen szakadékként tátong elõttem, amelybe nem akaródzik belevetnem magam. Bruenor kész rá, hogy bedübörögjön Mithrill Csarnokba, felbõszítse a törpéket, sereget toborozzon, és nyílt háborút indítson Sokvesszõs királysága ellen.
     Bruenor kész rá, hogy háborút robbantson ki. Annyira elszánt, hogy képes szemet hunyni a szenvedés, a halál, a betegségek és járványok meg a mérhetetlen nyomorúság felett, amit ezzel okozna, mert, ahogy õ fogalmazott, most végre helyrehozhatná azt a hibát, amit száz évvel ezelõtt vétett.
     Én nem kezdhetek háborúba. Ha magamévá is teszem Catti-brie gondolatait, ha el is hiszem, hogy minden egyes szava egyenesen Mielikki istennõtõl származik, akkor sem kezdhetek háborúba!
     Nem teszem, és úgy hiszem, sõt félek tõle, hogy Bruenornak sem engedem meg. Még ha igazak is a szavai az orkok természetét illetõen – márpedig minden bizonnyal azok –, akkor is úgy vélem, hogy a jelenlegi helyzet jobb, mint a nyílt háború, amire annyira vágyik. Én talán azért vagyok óvatos, mert a saját tapasztalatom terhét cipelem, Bruenort azonban a bûntudat hajtja, sõt kísérti, õ azt akarja rendbe hozni, amirõl úgy véli, hogy elrontotta, és ezáltal kívánja elnyerni a megváltást.
     Vajon melyik teher a nehezebb?
     Vélhetõen az övé.
     Leszegett fejjel rohan elõre, szenvedést és kínt hagyva maga mögött, önmagáért, az örökségéért, és az Ezüstgyepûk összes jóérzésû népéért. Ez az én nagy félelmem, és barátként meg kell állítanom õt, ha tudom.
     Összerándul a gyomrom, ha a lehetõségekre gondolok, amelyek errõl az útról ágazhatnak le, mert még sosem láttam ennyire elszántnak õt, még sosem láttam ennyire biztosnak a lépteit. Olyannyira így érzem, hogy félek, ha az útjába állok, hogy lebeszéljem az elhatározásáról, akkor kenyértörésre kerülhet sor közöttünk!
     Félek visszatérni Mithrill Csarnokba. Az utolsó látogatásom rosszul sült el, nem is szeretek visszaemlékezni rá, hiszen fájdalommal tölt el a gondolat, hogy én, egy kósza, nyíltan szembementem a törpékkel és az elfekkel, méghozzá az orkok érdekében. A „béke” megteremtése vezérelt, hajtogatom magamnak, de ez az állítás csak akkor állja meg a helyét, ha Catti-brie kijelentése Mielikki istennõ szavairól nem igaz. Ha az orkokat valóban nem lehet a szabadon gondolkodó lények közé sorolni, akik képesek megválasztani az útjukat, akkor…
     Követem Bruenort Mithrill Csarnokba. Ha az ork portyák valóban olyan gyakoriak és veszélyesek, ahogy Bruenor állítja, akkor egészen biztosan nagy hasznát veszem majd a pengéimnek, gondolkodás és bûntudat nélkül csapok majd le az ellenségre, akár a lesben álló vadász.
     De akkor sem indítok háborút.
     Az a szakadék túl mély.
     Tán tévedek, amikor úgy vélem, hogy nem hozták meg a döntést helyettünk még a születésünk elõtt? Ha ebben bízom, akkor Sokvesszõs királysága nem Catti-brie szavait támasztja alá?
     – Hol van a gyerekszoba? – Gyakorta hallom a hangját a fejemben, a törpék jellegzetes nyers kiejtésében beszél, azzal az elsöprõ hevességgel, ami tökéletesen illik Harcpöröly Bruenor király lányához. Noha Catti-brie évekig megõrizte ezt a beszédformát, és úgy harcol, mint bárki más, most hamisan, fájdalmasan cseng a derûje a fülemben.
     És mi a helyzet Nojheimmel, a goblinnal, akit valaha ismertem, és aki úgy tûnt, nem érdemli meg a sanyarú sorsot, amiben részesült?
     És most akkor mégis mit gondoljak önmagamról?
     Szeretném megtagadni Mielikki üzenetét; valaha azt állítottam, hogy az istennõ ott lakozik a szívemben, hogy mindig hû és igaz maradok a nevéhez. Most mégis meg akarom tagadni õt, méghozzá kétségbeesetten, de képtelen vagyok rá. Talán abban rejlik a Faerûn keserû igazsága, hogy a goblinok és a gonosz óriások egyszerûen csak azért gonoszak, mert annak születtek, és nem azért, mert azzá nevelték õket.
     És mégis, a saját példám torzítja el ezt az alapvetõ igazságot, hiszen én letértem a látszólag elõre kijelölt, elkerülhetetlen útról, és úgy tûnik, hogy ez egy igen veszedelmes torzulás.
     Ez az üzenet alapvetõen sebet ütött rajtam, és ez a seb maga a teher, amit cipelek. Ez esetben nincs helye a reménynek, és felesleges ragaszkodni ahhoz az elképzeléshez, hogy mindenben meg lehet találni a jót? A életemet meghatározó vezérlõ elvnek egyszerûen nincs helye az orkok sötét szívében?
     Tán mégis háborút kellene indítani?
     Óvatos léptekkel haladok ezen az úton, ugyanakkor izgatottan is, hiszen hatalmas viharok dúlnak a lelkemben. Bizonyosságot szeretnék, bizonyosságot kell kapnom! Félek ettõl a bizonyosságtól.
     Oly sok minden változott, mégis oly sok minden maradt a régi. A Mágiavész véget ért ugyan, de folyamatosan bajok és gondok kísérik a lépteinket. Olyan úton haladunk, amely mély sötétségbe vezet, egyenesen Gauntlgrymbe. Egy elveszett barátunk kedvéért megyünk oda, és ha életben maradunk, még hevesebb vihar vár ránk.
     Mindezek ellenére, voltam bármikor is ennél boldogabb?
     Drizzt Do’Urden
     


     KILENCEDIK FEJEZET
     
     AMIKOR LEMENT A NAP
     
     – Nem kellett volna megállítanod – bosszankodott Dahlia sziszegve, a fogát kocogtatva, amikor Entreri belépett közös szobájukba, amit a Kõfejtõ Pihenõje nevû fogadóban vettek ki Port Llast városának keleti szegletében, a magas sziklafalak oltalmazó takarásában. Az egyetlen, nyugatra nézõ ablak elõtt ücsörgött, és a visszafoglalt város kikötõjét, valamint a mögötte hullámzó óceánt nézte – méghozzá éppen az õ társaságuk játszott elévülhetetlen szerepet abban, hogy sikerült visszafoglalni a várost.
     – Már megint a régi nóta? – vetette oda a férfi foghegyrõl. Éppen egy kellemes vacsoráról tért vissza, amit három másik társuk társaságában költött el, és amin a folyamatosan duzzogó elf nõ nem vett részt.
     Ültében fordult meg, hogy az orgyilkosra nézhessen, az arcát eltorzította a bensõjében felgyülemlett, elfojtott harag. A haját hosszú idõ óta elõször ismét egyetlen, tömött copfba fonta, az arcát díszítõ mágikus kék harci festés haragosan lüktetett, mintha önálló életre kelt volna. Morcosan billentette oldalra a fejét és bosszúsan nézett a férfira, leginkább a zsákmányára lesõ vadmacskára hasonlított. Entrerinek legalábbis egyértelmûen ez jutott róla az eszébe.
     – Gondolod, hogy követ minket? – kérdezte az elf nõ.
     – Nem – valójában fogalma sem volt, Drizzt is úgy döntött-e, hogy elhagyja a Jeges Szelek Völgyét és nyomukba szegõdik, és nem is igazán érdekelte. Legalábbis nem abból a megfontolásból, amiért Dahlia kérdezte. A drow minden bizonnyal ott maradt, ahogy mindig is tervezte. Talán sebeit nyalogatja egy barlang mélyén, majd próbálja visszaszerezni megtépázott hírnevét és visszanyerni a becsületét Tízváros lakosai elõtt. Látta a szemében az elviselhetetlen kínt, amikor nem engedték be õket Bryn Shanderbe.
     Úgy vélte, hogy a kószának velük kellett volna tartania, még akkor is, ha Dahlia alaposan összekuszálta a szálakat, megnehezítve ezzel az utazást. A lelke mélyén természetesen tudta, hogy valójában csak azt akarja, hogy a páratlan tapasztalattal és kivételes képességekkel megáldott harcos ott lovagoljon az oldalán… és ez a felismerés a vártnál is jobban meglepte õt.
     – Bosszút akar majd állni – folytatta az elf nõ. – Nem kellett volna megállítanod!
     A férfi nemes egyszerûséggel kinevette õt.
     – Rászolgált a halálra! – fröcsögte a szavakat Dahlia. Felpattant a székbõl, átszökkent a szobán, és kihívón az orgyilkos elé állt.
     – Mi árultuk el õt, vagy már elfelejtetted? – emlékeztette rá a férfi gúnyos kuncogás kíséretében. – Drizzt pedig megbocsátott neked, és egyszer sem akart összetûzésbe kerülni velem…
     – Eldobott magától! – szakította félbe Dahlia ingerülten, mintha ezzel magyarázatot szolgáltathatna arra, hogy miért támadta meg a drow-t. Beszéd közben Entreri mellkasának szegezte a mutatóujját, ezzel újabb gúnyos kacajt csalva ki belõle.
     Dahlia türelme elfogyott, és arcul csapta a férfit, aki azonban villámgyors mozdulattal elkapta a csuklóját, és elõbb leszorította, majd fájdalmasan hátracsavarta a karját.
     – Én nem Drizzt Do’Urden vagyok, ha rám támadsz, én harcolok ellened – figyelmeztette õt az orgyilkos.
     – Harcoltunk már korábban – emlékeztette rá az elf nõ.
     – Igen, de akkor még nem ismertem a különleges fegyveredet – vágott vissza az orgyilkos azon a jegesen dermesztõ hangon, amely oly sok ellenfél ereiben fagyasztotta már meg a vért, és általában pillanatokkal azelõtt, hogy a pengéi megízlelték volna azt a bizonyos vért. – De most már ismerem a trükkjeidet. Ha rám támadsz, végzek veled, efelõl ne legyen kétséged.
     Eleresztette Dahlia csuklóját, aki két lépést hátrált, és merengõ arckifejezéssel nézett rá, a vonásai a harag és a kíváncsiság közé rekedtek. A nap korongja eltûnt a háta mögötti ablakból, és a nappali fény átadta a helyét az esti szürkületnek.
     – Ezt akarod? – kérdezte a férfi. – Hát nem ez az, amire mindig is vágytál?
     Az elf nõ kihúzta ugyan magát, és kidüllesztette a mellét, de nem találta a szavakat a megfelelõ visszavágáshoz.
     – Mert valójában gyáva vagy? – ingerelte õt az orgyilkos.
     Az elf harcosnõ keze ösztönösen mozdult a derekába tûzött cséphadaró felé.
     Artemis Entreri csak mosolygott rajta, Dahlia pedig visszahúzta a kezét, meg sem érintette mágikus fegyverét.
     – Mi értelme ennek, Dahlia? – kérdezte az orgyilkos. – Visszakaptad a fiadat, õ pedig megbocsátott neked, és ez még akkor is így van, ha te nem vagy elég erõs, és nem tudsz megbocsátani saját magadnak. Meddig akarod még utálni az asszonyt, aki visszanéz rád a tükörbõl?
     – Te semmit sem értesz! – sziszegte Dahlia.
     – Azt pontosan tudom, hogy azért mentél Drizzt után, mert õ elutasított téged – felelte az orgyilkos. – Ismerem a kisded játékaidat.
     Az elf nõ ismét oldalra billentette a fejét, arra ösztönözve a férfit, hogy fejtse ki bõvebben a véleményét.
     – Olyan szeretõre vágysz, aki megerõsíti mindazt, amit utálsz magadban – engedelmeskedett az orgyilkos. – Olyasvalakire, aki végre megadhatja neked az áhított békét és nyugalmat, ha összetûzésre kerül a sor köztetek. Végy nagy levegõt, elf, mert éppen itt áll elõtted.
     Dahlia még egy lépést hátrált, és ezúttal kikerekedett szemmel, elveszetten nézett a férfira.
     – Ezennel végeztünk egymással – közölte vele Entreri. – Elhajózom errõl a helyrõl, méghozzá nélküled.
     Dahlia üveges tekintettel bámult rá, az ajkai a „nem” szócskát formálták, de nem találta az erõt ahhoz, hogy elegendõ levegõt vegyen a beszédhez, egyszerûen csak megrázta a fejét, fájdalmas lassúsággal.
     – Fogd csak marokra a fegyvered – hergelte õt az orgyilkos kifejezetten nyeglén –, már rég nem tartom számon az áldozataimat. Eggyel több vagy kevesebb, mint se számít.
     Dahlia továbbra is a fejét ingatta, úgy tûnt, menten magába roskad és összezuhan, szétfolyik a padlón, akár az olvadt gyertyaviasz. Könnycseppek gyûltek a szemébe, majd folytak végig harci festéssel ékesített orcáján. Remegtek az ajkai, mintha szólni akarna, de ezúttal sem találta hozzá az erõt, sem a megfelelõ szavakat.
     Harag azonban nem tükrözõdött rajta, amit Entreri kifejezetten jó jelnek vett.
     – Kérlek – nyögte ki végül az elf nõ.
     Az orgyilkos érzéketlenül kinevette, majd az ajtó felé fordult. Ügyelt rá, hogy a fegyverei közelében tartsa a kezét, felkészült a harcra, számított rá, hogy az elf nõ ráveti magát.
     Nem tévedett, mert Dahlia valóban elõreszökkent, és rávetõdött, de nem fegyverrel a kezében, sokkal inkább végsõ kétségbeesésében, azért könyörögve, hogy ne menjen el, ne hagyja õt ott. Entreri megpördült, elkapta a felé repülõ nõt, megpörgette a levegõben és az ajtóhoz szegezte.
     – Kérlek! – ismételte meg Dahlia, és az orgyilkos csak ekkor vette észre, hogy szemernyi erõ sem maradt a tagjaiban, ha õ nem tartja meg a levegõben, akkor lecsúszik az ajtó tövébe.
     – Kezdek belefáradni, hogy állandóan csak Drizztrõl hallok – mondta a férfi, és Dahlia minden egyes szónál bólintott. – Ha valóban úgy véled, nem tettem szívességet azzal, hogy véget vetettem a harcnak a hegyen, mondd ki itt helyben, most azonnal.
     Dahlia tétovázott, de végül lesütötte a szemét, és lassan megrázta a fejét.
     Entreri még erõsebben nyomta õt az ajtóhoz, és egészen közel hajolt hozzá, az orruk szinte összeért.
     – Akarod, hogy visszavezesselek hozzá, hogy közösen fejezzük be, amit elkezdtél? – szegezte neki a kérdést. – Valóban megnyugvást hozna, ha megölnéd Drizzt Do’Urdent?
     Az elf nõ mélységesen megdöbbent a nyílt, kendõzetlen kérdés hallatán.
     – Mondd ki! – hergelte õt a férfi.
     – Nem – felelte az elf nõ meglepõen nyugodt hangon. Ismét megrázta a fejét, de ezúttal meggyõzõdéssel. Visszatért belé az erõ, és kihúzta magát. – Nem – mondta még egyszer.
     Az orgyilkos mosolygott, és amikor az elf nõ odahajolt hozzá, hogy megcsókolja, õ nem állt ellen.
     Artemis Entreri tökéletesen megértette Dahlia megvilágosodásának jelentõségét és erejét, noha õ maga még nem igazán fogta fel ezt.
     – Nekem évekig tartott, mire õszintén tükörbe tudtam nézni – vallotta be a férfi halk, visszafogott hangon, és picit hátrébb húzódott tõle. – És a mai napig kísértenek a régi…
     Nem tudta befejezni a gondolatot, mert ebben a pillanatban hatalmas robbanás rázta meg a fogadót, mindketten a levegõbe emelkedtek, egymásnak ütköztek, majd nekirepültek a csukott ajtónak.
     Az orgyilkos nem mélázott, azonnal elrugaszkodott az ajtótól, és közben maga mögé penderítette Dahliát. Feltépte az ajtót, kirontott a folyosóra, a lépcsõ felé iramodott, és közben fegyvert rántott. Húsz lépést kellett megtennie a fordulóig, ahol jobbra kanyarodott, és elé tárult a lépcsõsor teteje.
     A Kõfejtõ Pihenõje ismét megrázkódott, még az alapja is rengett, majd lángnyelvek kúsztak fel a lépcsõfokokon, átugrottak a folyosó oldalfalaira, fekete harapásnyomokat hagyva maguk mögött. Afafrenfere tûnt fel a haragosan tomboló lángnyelvek alatt, szerzetesi köpenyét szorosan maga köré tekerte, és bukfencezve próbált elõrehaladni. Megvárta, amíg kialszik a tûz, majd felpattant a földrõl, és Entrerire nézett.
     – Drow-k! – kiáltotta a képébe. – Sokan! Menekülj!
     Ekkor sötétségbe borult körülöttük minden, a folyosó végéig sem lehetett ellátni.
     Entreri tett egy lépést a szerzetes felé, de szinte azonnal döbbenten visszahátrált, ugyanis mennydörgésszerû robajlás rázta meg a falakat – villám csapott be a mágikus sötétség belsejébe.
     Az orgyilkos megtorpant, majd visszapenderült a szoba irányába, nekiütközött az éppen kiszökkenõ elf nõnek, és visszalökte õt a helyiségbe. Becsukta maguk mögött az ajtót, de rohant tovább, egyenesen a kisméretû ablakhoz.
     – Drow-k! – kiáltotta Dahliának, aki megállás nélkül sikoltozott.
     – Micsoda? Mit mondtál?
     – Ki kell jutnunk innen!
     – Effron! – kiáltotta ekkor az elf nõ.
     Entreri idõközben nagy erõvel kilökte az ablakot.
     – Sétálni indult a törpével, amikor visszajöttem hozzád – felelte. – Siess! – Kiugrott, megkapaszkodott az ablakkeret oldalában, majd ráállt a tetejére. A Kõfejtõ Pihenõjét a kikötõi városka keleti sziklafalának tövébe építették, méghozzá egy természetes magaslatra. Az elõtte sorakozó épületek egyben alatta is voltak, így messzire elláthatott a háztetõk felett nyugati irányba.
     Az esti szürkület ellenére is megfigyelhette, hogy a harc nem kizárólag a fogadóra korlátozódik. Nem messze tõle sebesült férfi tántorgott ki az egyik épületbõl, majd arccal elõre elterült a kövön. A fogadó teraszán ücsörgõ vendégek rémülten kiáltoztak és fejvesztetten menekültek – illetve csak menekültek volna, mert a szerzetes sajnos igazat mondott. Drow-k bukkantak ki a félhomályból, és kíméletlenül levágtak mindenkit.
     Jóval nagyobb termetû ellenség bukkant fel a harcosok mögött, félig drow, félig pókszerû teremtmény. Éveket töltött el Menzoberranzanban, ezért jól ismerte a dridernek nevezett, elfajzott lények erejét, és a bennük lakozó határtalan gonoszságot.
     A fejét csóválva kapaszkodott meg a házfal repedéseiben, és odébb mászott, jó tízlépésnyire. Visszafordult, intett az elf nõnek, hogy kövesse õt, majd továbbhaladt, elrugaszkodott a faltól, és az alattuk lévõ épület tetejére ugrott.
     Ismét visszafordult Dahlia felé, készen rá, hogy elkapja õt, ha túl rövidre sikerülne az ugrása, és ekkor ismét megrázta a fejét, mert nemhogy nem ugrott, még csak nem is követte õt. Kivetõdött az ablakon, és mágikus köpenyének köszönhetõen zuhanás közben hatalmas termetû hollóvá változott. Kecsesen szárnyalt a levegõben, élesen oldalra fordult, aztán leszállt a fogadó tetejére.
     Entreri lenézett az utcára. A fogadó épülete lángokban állt, a földszinti nagyterembõl kiszûrõdõ zsivajból megállapította, hogy ádáz csata dúl odabent. Váratlanul szemet bántó, vakító fény villant az ablakokban, faforgács szóródott szét a levegõben az épület távolabbi végénél, ahol villámlásszerû varázslat rombolta le a falakat. Két férfi tántorgott ki a lyukon keresztül, vadul rángatóztak, összekócolódott, égnek meredõ hajuk mintha önálló életre kelt volna.
     Pajzsot és kardot forgató drow iramodott utánuk, a különleges fegyvereket mintha magukból a csillagok anyagából kovácsolták volna, áttetszõnek tûntek, mégis gyémántszerû porszemek csillogtak a belsejükben. Kétszer sújtott le a pengével gyors egymásutánban, és mindkét tántorgó, kapálózó férfi elterült a földön. Utolsót rángott a testük, majd kimúltak.
     Szöget ütött az orgyilkos fejébe, hogy látta már ezt a drow-t, de úgy élt az emlékezetében, hogy nem ennyire izmos és jó kiállású. A mozdulatai és a többi, a fogadóból kirontó drow által az irányába tanúsított tisztelet, egy nevet juttatott az eszébe, egy sötét helyrõl és idõbõl származó nevet.
     – Tiago Baenre – suttogta a fejét csóválva. – Pompás!
     
     -------------------------------------------------
     
     – Hõha! – bõdült el a törpe asszonyság, amikor az egész utca megremegett a talpa alatt, mintha lappangó tûzhányó készült volna kitörni a föld alól. Belekapaszkodott a tieflingbe, de a sérült karját sikerült megragadnia, amely élettelenül himbálózott az oldalán, és ettõl kis híján elvesztette az egyensúlyát.
     – Törpék! – kiáltotta Effron, mielõtt megbotlott és elvágódott a földön.
     – Nem – rázta a fejét Ámbra, miközben a torz boszorkánymester fölé állt, és segítõ kezet nyújtott neki. – Nem törpék.
     A férfi felnyúlt és megfogta társa kezét, de amikor meglátta a törpe asszonyság ábrázatát, megmerevedtek a tagjai, mintha ott helyben megfagyott volna. Követte a pillantását a sikátor túloldalára, a szemközti épület bejáratáig, még pontosabban az elõtte ácsorgó hatalmas termetû lényig.
     A drow arca csúf vigyorra húzódott, dobásra emelte a karját, és útnak indította a lándzsáját. A fegyver magas ívben szállt, messze a törpe feje fölé, de éppen ez volt a célja, hiszen széles háló terült szét a sikátor széltében.
     – Hõha! – mordult fel a törpe asszonyság, letépte a hátára szíjazott buzogányt, és hadonászni kezdett vele jobbra-balra, miközben próbált oldalra vetõdve odébb iszkolni. A Koponyazúzó gömb alakú feje beleakadt a háló oldalába, félresodorva azt, ezért sikerült kimenekülnie alóla. Effron nevét kiáltotta, noha biztos volt benne, hogy nem sikerült idõben feltápászkodnia a földrõl. Megpördült, hogy vessen egy pillantást a társára, aki valóban az utca közepén kuporgott és a súlyos és alattomos drider háló alatt rekedt.
     – Te kutya! – ordította a törpe, majd a drider irányába rohant, miközben a félelmetes szörnyeteg is rohamra indult, újabb hegyes lándzsával a kezében. Ekkor azonban új alak ugrott elõ a félhomályból a hangosan kopogó póklábak mögül. Ámbra mély torokhangon hörögve torpant meg, és kétségbeesetten rángatta súlyos buzogányát, hogy hárítsa a villámgyorsan érkezõ drow kardcsapásokat.
     – El onnan, kölök! Fuss! – kiáltotta a csapdába esett ifjú boszorkánymesternek, de ennél többet nem tehetett érte, a drow harcos ugyanis levegõvételnyi idõt sem hagyott neki, még az is nehezére esett, hogy rendesen megvesse a lábát a védekezéshez.
     A következõ pillanatban azonban kedvezõbbre fordult a helyzet, haragosan sistergõ sötét lángcsóva zúgott el mellette, és harapott bele kíméletlenül ellenfele oldalába. A drow harcos vadul csapkodva próbálta eloltani a fekete tüzet, és eliszkolt onnan. A törpe asszonyság megpördült, hogy vessen egy pillantást a társára, és a segítségére siessen, ha szükséges, de egyetlen lépést követõen megtorpant, földbe gyökerezett lábbal meredt elõre.
     Ahol az imént még a torz tiefling kuporgott, most nyúlós-ragacsos, fekete füstfelhõ gomolygott, és sártengerként bugyborékolt. És sebes mohósággal terjedt, mintha mindent be akarna kebelezni, amihez csak hozzáér.
     A törpe nem tudta mire vélni a dolgot, ezért úgy döntött, hogy a mögötte álló ház biztonságos menedékébe hátrál. Már majdnem eljutott az ajtóig, amikor újabb drider bukkant elõ a semmibõl, hogy az útját állja. Erõsen meglendítette a bunkósbotját, amely halántékon találta õt, ettõl megtántorodott, átbucskázott egy alacsony korláton és bezuhant a mögötte sorakozó vizeshordók közé, ahol eszméletét vesztve kinyúlt a földön.
     
     -------------------------------------------------
     
     A szerzetes szorosan a fapadlóhoz lapult a mágikus sötétség belsejében, a köpenyét maga köré csavarta, de ennek ellenére is érezte a sistergõs villám pusztító erejét. Hallotta a fogadó falának reccsenését, és csak abban bízhatott, hogy elég nagy lyuk keletkezett rajta ahhoz, hogy kisurranjon rajta.
     Ugyanakkor azzal is tisztában volt, hogy nem ellenõrizheti, és ekkor azt is észrevette, hogy nincs egyedül a sötétség mélyén. Ezek a támadók végül is drow-k, nekik lételemük a sötétség.
     Azonnal felpattant a földrõl, ösztönösen a magasba ugrott, éppen idõben, hiszen egy penge suhant el alatta. A drow be akarta fejezni, amit a tûzgolyó és a villám elkezdett. Puhán érkezett vissza a talajra, akár egy macska, és egyszerre csapott mindkét kezével, hol jobbra, hol balra fordulva, a körülötte érzékelhetõ mozgás ritmusára, további támadásra számítva.
     Afafrenfere kifelé fordított tenyérrel sodorta félre a felé tartó kardot, egyik lábát térdben behajlítva felemelte, és szélesen oldalra rúgott vele újabb csapást hárítva, de nem érte be ennyivel, a mozdulat közben erõsen megvetette a lábát a talajon, és öklelõ bikaként elõrelendült.
     Jobb öklével pontosan a mellkasa közepén találta el ellenfelét, a jóval könnyebb és karcsú testfelépítésû drow pedig hátrarepült, és lebucskázott a lépcsõn.
     Természetesen azonnal a helyébe léptek, az új sötételf ráadásul olyan játszi könnyedséggel ugrott át lefelé bukfencezõ társa testén, amibõl a szerzetes arra következtetett, hogy a mágikus sötétség néhány lépés után megszûnik.
     Jobb oldali irányba iramodott a folyosó mentén. Két öles lépés múlva valóban megszûnt a sötétség, ahogy várta, és ettõl új remény gyúlt a szívében.
     A remény azonban kérészéletûnek bizonyult, mert az is nyomban kiderült, hogy magára maradt. Dahliát és Entrerit semerre sem látta, és még tovább nõtt a kétségbeesése és a nyomora, amikor fényesen csillogó kard eredt a nyomába a sötétség belsejébõl. Késõn vette észre, nem tudta idõben hárítani a döfést, így a penge mélyen az oldalába fúródott.
     Afafrenfere megtántorodott, és Entreri szobájának ajtaja felé bukdácsolt.
     Váratlanul megpördült, felfelé emelte a bal karját, fellökve az õt üldözõ drow pengéjét. Közben rúgott is, különösen magasra emelve a lábát mintha a talpával vagy a sarkával akarná letaglózni a harcost, ki ennek megfelelõen mozdította második pengéjét, hogy védje magát.
     A szerzetes azonban hirtelen mozdulattal oldalra rántotta a lábát és lefelé húzta, kilépve a magas ívû rúgásból, egész testével elõrefelé vetõdött, és állcsúcson ütötte a drow-t, aki ettõl visszatántorodott a mágikus sötétségbe. Felugrott a levegõbe, elõrebukfencezett, és amint ismét talajt fogott, elrugaszkodott, mindkét lábát elõrenyújtotta, és mellkason rúgta a sötételfet. Csípõs érzés hasított belé, az egyik penge feltépte a bõrt a lábán, de nem tûnt súlyosnak a sérülés, fõleg az õ életerõs rúgásához képest.
     Nagyot nyekkent, amikor földet ért, de nem nyalogatta a sebeit, felpattant, és ismét az ajtó felé rohant. Minden egyes lépésnél fájdalmasan megrándult az arca, de nem a lába sajgott, hanem az oldalát ért elsõ seb, amely most már jóval súlyosabbnak tûnt, mint elõzetesen gondolta.
     Mire beért a szobába, már erõsen zihált, alig kapott levegõt, a tenyerét szorosan az oldalához nyomta, így próbálva meg elállítani a vérzést. Odabotladozott a kitárt ablakhoz, amelyen keresztül az orgyilkos és az elf nõ elmenekültek. Körülnézett az utcán, ahol most már szinte minden épületnél ádáz harc dúlt.
     A Kõfejtõ Pihenõje ismét megrázkódott, a padló is és a falak is vészesen remegtek, õ pedig kibillent az egyensúlyából, és elterült a földön. Tudta, hogy a drow-k utánajönnek, biztos volt benne, hogy egyikükkel sem végzett. Vészesen fogyott az ereje, egyre több vért vesztett, minden egyes araszért keményen meg kellett küzdenie, de sikerült kimásznia az ablakon. Úgy ítélte meg, hogy a tetõ felé kell menekülnie, ezért belekapaszkodott az ablakkeretbe, keserves kínok között felhúzta magát és a tetejére lépett. Újabb fogást keresett a fenti párkányon, ekkor azonban erõs ütést érzett a gyomorszája tájékán. Amikor odapillantott, nyílpuskalövedéket látott, mélyen belefúródva a mellkasába.
     Azonnal újabb követte.
     Afafrenfere hallott már a drow-k mérgérõl, de ennél sokkal jobban aggasztotta, hogy a jelek szerint két könyörtelen sötételf harcos rontott be a szobába!
     Eleresztette a párkányt, és lelépett az ablakkeretrõl.
     
     -------------------------------------------------
     
     A Kõfejtõ Pihenõjével szemközt álló, alacsonyabban fekvõ épület tetejérõl Artemis Entreri mindent látott, így azt is azonnal felmérte, hogy a szerzetes nagy bajba került, és azonnali segítségre van szüksége. Integetve próbált jelezni a fogadó tetején álló elf nõnek, aki ismét felöltötte eredeti alakját. Hiába kapálózott, nem tudta felkelteni a figyelmét, Dahlia ugyanis az utcát kémlelte, a tekintete ráadásul a távolba révedt, nyugati irányba, az úton és a dombon túlra. Az orgyilkos a szájához emelte az ujját, hogy röviden de élesen füttyentsen, ekkor azonban váratlan esemény történt, Afafrenfere nemes egyszerûséggel eleresztette a feje feletti párkányt, és lelépett az ablakkeret tetejérõl. A következõ pillanatban megértette az okát: drow harcos jelent meg az ablakban.
     A szerzetes sebesen zuhant lefelé, de szélvészként járt a keze és a lába, próbált apró fogódzókat találni a házfalon, hogy lelassítsa az esést. Ekkorra azonban már szemmel láthatóan elkészült az erejével, a lába összecsuklott alatta, amikor földet ért, nagyot nyekkent az utcakövön, és tehetetlenül odébb gurult a lángoló fogadó oldalfalától.
     Az a kardot és pajzsot forgató drow állt tõle néhány lépésnyire, akirõl Entreri úgy vélte, hogy õ Tiago Baenre. Egy drow nemes.
     Ismét visszafordult Dahlia felé, készen rá, hogy felhívja magára a figyelmet, és örömmel tapasztalta, hogy visszaváltozott hatalmas fekete hollóvá, és éppen elrugaszkodik a tetõ szélérõl, és beleveti magát a közeledõ éjszaka egyre mélyebb sötétjébe. Egyértelmûen úgy vélte, hogy a szerzetest akarja kimenteni szorult helyzetébõl, de miután Dahlia eltávolodott a lángoló épülettõl, mindkettõjük feje felett elrepült, és az utca vége felé suhant. Az orgyilkos a fejét csóválva nézett utána.
     Õ maradt a súlyosan sebesült szerzetes egyetlen reménye, ezért nem is gondolkodott, csak cselekedett, és végigrohant a tetõn.
     Tiago Baenre természetesen észrevette a magasból lezuhanó férfit, aki remegõ lábbal próbált feltápászkodni, a tenyerét szorosan az oldalára tapasztotta, korábban nyilván komoly sebet kaphatott a fogadóban.
     Tudta, könnyedén levághatná, még mielõtt felemelhetné a karját.
     Entreri fegyverrel a kezében ugrott le a tetõrõl, és teljes erõbõl Afafrenfere felé száguldott, fel sem mérte rendesen a helyzetét, pedig nyilvánvalóan a végzetébe rohant. Elrobogott a szerzetes mellett, és felkészült rá, hogy fogadja a drow rohamát, aki kardja útjába tette áttetszõ pajzsát, majd szintén különleges kardjával döfött, de az orgyilkos odébb söpörte ékkövekkel díszített tõrével.
     Az orgyilkos némán átkozta Drizzt Do’Urden nevét.
     Tudta, hogy õ mûvelte ezt vele. Az a sok felesleges, értelmetlen fecsegés a nemes lélekrõl, a közösség fontosságáról, a barátság jelentõségérõl… ezek miatt kényszerült most harcra a páratlan erejû fegyverekkel felvértezett drow nemessel, akit bajtársak egész serege vett körül.
     És mindez egy súlyosan sebesült barátért.
     – Hogy juthattam idáig? – kérdezte Entreri önmagától, gúnyos kuncogás kíséretében.
     
     -------------------------------------------------
     
     Aranyló, áttetszõ pajzs jelent meg a nyúlós-ragadós, gomolygó, mágikus füstfelhõ elõtt, a következõ pillanatban ugyanis újabb lándzsa szállt a boszorkánymester felé, és a drider ezúttal alacsonyabban célzott, hogy biztosan felnyársalja a homály közepén meglapuló áldozatot.
     A fegyver hangosan csattant a pajzson, lepattant róla és oldalra szállt, a lendülete megtört ugyan, de nem annyira, hogy ne döfje át a lángoló fogadótól fejvesztve menekülõ lakosok egyikét. A hatalmas lövedék az oldalán találta el a szerencsétlen férfit, a levegõbe vetette és átrepítette az út túloldalára, ahol a kába törpe a fejét rázogatva próbált feltápászkodni a hordók közül. Hörögve-ordítva fetrengett a földön, és úgy kapaszkodott a lándzsa nyelébe, mintha ki tudná rántani a tüskés hegyet a húsából. Még rá sem fonódott a marka teljesen, már ki is lehelte a lelkét.
     A boszorkánymester körül bugyborékoló felhõ eloszlott, és közben szétmarta a vastag, súlyos hálót, csupán összepöndörödött, megfeketedett fonalak maradtak belõle.
     Az ifjú, torz tiefling felállt, a vállának támasztotta mágikus csontbotját, alaposan leporolta magát, azt lehetett kiolvasni tekintetébõl és az arckifejezésébõl, hogy sokkal inkább bosszús, semmint haragos, amikor a hatalmas, ocsmány szörnyetegre nézett. Noha valóban parányinak és törékenynek tûnhetett ez elõtt a drider elõtt, aki éppen akkora háromágú szigonyt vett kézbe, amely hosszabb volt, mint maga a tiefling, egyáltalán nem rémült meg az óriási félig pók, félig drow szörnyetegtõl.
     Nem félt, csak haragra gerjedt.
     Meglóbálta a csontbotot a teste elõtt, fekete energialövedékeket indítva útnak, melyek repülés közben egymásba fonódtak, hogy azután pörögve, halálos pontossággal fúródjanak a drider testébe, beleégetve magukat a húsába. A teremtmény hátratántorodott, fájdalmas sérüléseket szenvedett, de korántsem gyõzték még le. Effron hátrafordult, és gyors pillantást vetett a letaglózott törpe irányába. Észre is vette õt a hordók között, de egyben az is azonnal kiderült, hogy jelen pillanatban nem veszi semmi hasznát. Bár sikerült talpra állnia, sõt már félelmetes buzogányát is kézbe vette, de õt is egy drider fenyegette. Kisebbnek látszódott a társánál, és drow vonásai alapján úgy tûnt, hogy nõstény példány.
     Új lehetõség villant át a boszorkánymester agyán, elõreszegezte a botját, és a végébe ékelt koponya szemeiben felizzott a negatív sík energiája. Vörös színû csóva csapott ki a mágikus fegyverbõl, és indult útnak a földön heverõ felnyársalt férfi felé, akit az eltérített lándzsa terített le.
     Ezt követõen visszafordult a fenyegetõen közeledõ drider felé, erõsen a talajhoz ütötte botja végét, minek eredményeként a kettejük közt lévõ szakaszon elõbb felpúposodott, majd hullámozni kezdett a talaj. Polipszerû csápok nyúltak fel a posványból, és tekeregtek mohón a szörnyeteg pókszerû lábai felé.
     Az újonnan teremtett zombi elbicegett gazdája mellett, maga után vonszolva a hosszú lándzsát, és rávetette magát a driderre, mit sem törõdve a csápokkal, amelyek megtorpanásra késztették a szörnyeteget.
     – A trükkjeid nem óvnak meg téged! – kiáltotta a drider, majd hangosan hörgött, amikor fekete lángnyelvek martak a testébe.
     A zombi idõközben odaért, és kimeresztette karmos ujjait, hogy belemarjon ellenfelébe.
     A félig drow, félig pók testû lény egyetlen könnyed döféssel a háromágú szigony hegyére tûzte az élõholtat, és messzire repítette a válla felett. A mozdulat a réten szénát hányó parasztemberre emlékeztette a boszorkánymestert.
     Elismerõen a drider felé biccentett, majd gyorsan jobbra szökkent, mert ellenfele jobb oldali irányból próbálta kikerülni a tekergõzõ csápokat, és ezt mindenképpen meg akarta akadályozni. Tisztában volt vele, hogy most a távolság a legfõbb szövetségese, és máris újabb fekete színû, perzselõ energianyalábot repített a hatalmas lény testébe.
     – Mennyi van még, te bûvész? – gúnyolódott vele a szörnyeteg.
     – Sosem fogy el – felelte a tiefling, és ennek bizonyítékául újabb lövedéket indított útnak.
     A félig pók, félig drow fertelem azonban csak vigyorgott, még ha össze is rándult az arca a fájdalomtól, olyan magabiztosság sugárzott a tekintetébõl, amely már kezdett nyugtalanítóvá válni. Bal oldali irányba pillantott, ahol Buzogányos Ámbra próbálta féken tartani a maga ellenfelét a mögöttük lévõ épület tornácán. Továbbaraszolt jobb oldali irányba, és a háta mögé lesett.
     Hatalmas termetû fekete madár siklott felé – nem más, mint az anyja –, de nem maradt sok ideje az örömre, még csak fel sem lélegezhetett, ugyanis a két dridernek is megérkeztek a szövetségesei: körkörösen elhelyezkedõ drow-k csoportja tûnt fel, egy vezéralakkal középen, aki kékes fénnyel szikrázó, különös pókhálót táplált az erejével.
     – Menekülj! – kiáltotta Effron az anyjának, pont, amikor leszállt mellé, és a drow feléjük hajította a pörgó-forgó-szikrázó villámló hálót.
     Dahlia visszaváltozott elf nõvé.
     A villámló háló ráborult anyára és fiára.
     Effron eltûnt szem elõl.
     
     -------------------------------------------------
     
     A törpének végre sikerült megvetnie a lábát. Többször is megrázta a fejét, hogy kitisztuljanak a gondolatai, és a Koponyazúzóval hárította a drider bunkócsapását. A két fegyver csontrepesztõ csattanással ért össze. Ámbra élvezte a küzdelmet, rég volt már része csihipuhiban, még akkor is, ha most óriási termetû ellenféllel kellett szembenéznie. Jól ismert varázslat szavait formálta a szájával, hogy feltöltse a tagjait Clangeddin erejével, de ekkor robbanások rázták meg az egész környéket, fényes villanások vakították el, az utca talaja hevesen rázkódott a talpa alatt. A kékes fénnyel szikrázó, villámló háló rázuhant Dahliára, aki mindössze néhány lépésnyire állt tõle.
     A nyolclábú szörnyeteg biztosan állt a helyén, Ámbra azonban megtántorodott.
     A buzogány és a bunkósbot ismét összecsapott, csontrepesztõ erõvel. A mágikus villámvihar tovább tombolt, a föld valósággal hullámzott.
     A törpe elesett és hanyatt vágódott, a varázslat szavai tovaröppentek az ajkáról, a buzogány kifordult a tenyerébõl. A drider fölé tornyosult.
     A bunkósbot feje lefelé csapódott.
     
     -------------------------------------------------
     
     Az elsõ pengeváltások inkább kecses táncra hasonlítottak, semmint ádáz párbajra, óvatos léptekkel köröztek egymás körül, csak tessék-lássék döftek és vágtak, és minden egyes támadást könnyedén hárítottak.
     – Hol van? – kérdezte Tiago, miután jobb oldali irányba mozdult, amitõl a lángokban álló fogadó a háta mögé került.
     Az orgyilkos sebesen követte, átlátott a szándékán, a drow ezzel a lépéssel egyenes utat nyitott a földön fekvõ szerzeteshez.
     – Itt az ideje beszállni a harcba, ha te is úgy véled – mondta Entreri a társának.
     Afafrenfere hangosan nyöszörgött, miközben próbált felállni, de az egyik lába nem bírta el a súlyát, a köpenye pedig már átázott az oldalát ért sebbõl szivárgó vértõl. Elég volt egyetlen röpke pillantást vetnie a szenvedõ szerzetesre, hogy végérvényesen megállapítsa, borzalmas hibát és hatalmas ostobaságot követett el azzal, hogy leugrott a biztonságos háztetõrõl. Egészen biztos volt benne, hogy a társa nem éli túl a súlyos sérüléseket, amiket eddig elszenvedett!
     Ebbõl a haragból merített erõt, és heves támadást intézett ellenfele ellen. A kardját elõreszegezte és felfelé döfött vele, de váratlanul megpördült a tengelye körül, és visszakézbõl csapott felé a tõrével.
     A drow nemes mesés kardjával söpörte félre az ellenséges pengét, miközben a tõr útjába tette a pajzsot, és még arra is maradt ideje, hogy vívóállást váltson. Még mielõtt Entreri befejezhette volna a támadást, Tiago elõrelendült, maga elé tartva a pajzsát, amit váratlanul vízszintesen elfordított a levegõben, hogy az élével kisöpörhesse az ellenség lábát.
     Az orgyilkos csak az utolsó pillanatban tudott hátraugrani, de Tiago nem hagyott neki levegõt, elõbb a kardjával sújtott le rá, majd ismét a pajzsával csapott felé oldalirányból, és visszakézbõl újfent, amit a mágikus kard újabb villámgyors csapása követett.
     A támadás hevessége, sebessége és a karok mozgásának tökéletes összhangja kis híján meglepték Entrerit.
     Emlékeztetnie kellett magát hogy a drow, akivel harcol, Baenre nemes, és jól tudta, hogy ez mit jelent.
     Ha nem sikerül tökéleteset nyújtania, akkor egészen biztosan meghal!
     Gyors visszavágással felelt Tiago rohamára, majd elõrelendült és háromszor döfött gyors egymásutánban, hátrébb szorítva a drow-t, és ezzel eltávolítva a sebesült szerzetestõl, a sikátor közepe felé terelve õt.
     – Szerzetes! – kiáltotta Entreri, és komor képpel grimaszolt, amikor észrevette, hogy újabb sötételfek özönlenek ki az utcára az ajtókon és az alacsonyabb ablakokon keresztül, vagy lebegve ereszkednek le a magasból. – Menekülj!
     Afafrenfere engedelmeskedett, de csupán egyetlen lépésre futotta az erejébõl, törött lába nem tartotta meg a súlyát. Összeszorította a fogát, próbált nem tudomást venni az elviselhetetlen kínról, és tett még egy lépést elõre.
     Ekkor átláthatatlan sötétség burkolta be.
     Dárdák halálos zápora hullott a sötétséggömbre. Keserves hörgés szûrõdött ki a feketeség belsejébõl, tompa puffanást lehetett hallani, amikor a férfi végül összeesett. Egyik karja kilógott a sötétséggömb peremén túlra, és Entreri tisztán látta remegõ csuklóját és rángatózó ujjait, mintha magába az életbe próbálna belekapaszkodni.
     Végül elernyedtek az izmai.
     Szóval bevégeztetett, állapította meg magában Entreri. Lovagias ostobasága miatt hamarosan mind a ketten holtan hevernek a sikátor kövén. A háta mögé pillantott, az alsó város irányába. Dahliát pillantotta meg, aki holló alakban szállt le Effron mellé. Nem messze tõlük Ámbra hatalmas és borzalmas driderrel harcolt, és ekkor váratlanul kékesen szikrázó, villámló háló jelent meg a levegõben, és hullott rá az elf nõre.
     Vakító villanások hasítottak bele az esti szürkületbe, a villámvihar robajlása az egész környéket megrázta, a talaj úgy dübörgött a talpuk alatt, akár földrengés idején. A menekülõ lakosok kibillentek az egyensúlyukból, többen is elestek, amikor felpúposodott körülöttük a talaj.
     Az orgyilkos megõrizte az egyensúlyát, sõt kihasználta a váratlan zûrzavart, és rávetette magát ellenfelére, abban bízva, hogy levághatja ezt a szánalmas drow nemest, mielõtt a társai odaérnek, hogy a segítségére siessenek.
     De természetesen Tiago is talpon maradt, és számított is az újabb rohamra, ezért sebesen pörgõ és folyamatosan szélesedõ pajzzsal fogadta a kardcsapást – a különleges erejû mágikus pajzs Entreri kikerekedõ, hitetlenkedõ szeme láttára nõtt meg! Tiago megpördült, és még azt is megengedte magának, hogy egy röpke pillanatig felkínálja a hátát ellenfelének.
     A hátát! Az orgyilkos észre is vette a lehetõséget. Az ellenség alábecsülte õt.
     Azonnal mozdult, és lecsapott a célra… illetve csak csapott volna, mert legnagyobb döbbenetére és rémületére azt tapasztalta, hogy a kardja hozzátapadt a különös pajzshoz, mintha vastag, ragacsos pókháló közepébe dugta volna.
     A drow nemes megpördült, maga után húzva a mágikus pajzsot, kis híján kitépve az orgyilkos kezébõl a kardot. Entreri kizárólag különleges gyorsaságának és ügyességének köszönhette, hogy lépést tudott tartani a sötételffel, kétségbeesetten kapaszkodva a penge markolatába. Tiago az arca felé döfött mesés kardjával, és õ csak az utolsó pillanatban tudta félresöpörni ékkövekkel díszített tõrével, de a penge hegye így is felsértette a fülcimpáját.
     Nemcsak az égetõ szúrást érezte, hanem a drow méreg harapását is, amely gyorsan szétáradt az ereiben.
     A talaj hullámozni kezdett a talpa alatt, mintha a tenger felszínén próbálna táncolni, majd mindketten a levegõbe emelkedtek. Fülsiketítõ robajlás hallatszott, vakító villanást láttak, végül minden elsötétült körülöttük.
     


     TIZEDIK FEJEZET
     
     ÚJ NAP, ÚJ ÉLMÉNY, ÚJ IZGALOM
     
     – Ca-ru-delly! – lelkendezett Penelope Harpell és önfeledten tapsikolt örömében, amikor Catti-brie-vel az élen bevezették hozzá az ötfõs társaságot a fogadóterembe.
     – He? – mordult fel Bruenor kérdõ hangsúllyal.
     Catti-brie azonban csak mosolygott a kedves becenév hallatán – pár évvel ezelõtt ragadt rajta, amikor elõször találkozott Penelope úrnõvel. Amikor megkérdezték, hogy mi a neve, kis híján kibökte az igazságot, majd arra az új névre akarta cserélni, amit bedin szüleitõl kapott, végül pedig szegény Delly Curtie mellett döntött, és ebbõl a kavarodásból alakult ki ez a fura becenév. Átszaladt a szobán, hogy szeretetteljesen magához ölelje az úrnõt, korábbi mentorát.
     – Megmondtam, hogy visszatérek – csicseregte.
     – Azt ígérted, hogy elmeséled életed igaz történetét – felelte az idõsebbik asszony, majd kibontakoztak az ölelésbõl. Az ötfõs társaság többi tagjára nézett, és kíváncsian felugrott a szemöldöke, amikor észrevette közöttük a sötételfet. – Drizzt Do’Urden? – kérdezte. – Valóban te lennél?
     – Én is örülök a találkozásnak, Penelope úrnõ! – hajolt meg a drow.
     – Szóval igaz – dörmögte az ajtón ekkor betoppanó idõs férfi. Körbejárta a kószát, Catti-brie-re mosolygott, majd megveregette Drizzt vállát.
     – Kipper Harpell – biccentett a drow. Nem igazán ismerte fel a magas alakot, de Catti-brie kiokosította õket az újkori fejleményekrõl, miközben a Borostyánlak felé közeledtek, ezért a neve élénken élt az emlékezetében.
     – Még fiatal legény voltam, amikor legutóbb Hosszúnyeregben jártál.
     – Ja, fél évszázada, hogy utoljára látánk téged – csatlakozott hozzájuk Bruenor, aki a drow mellé állt, és kezet nyújtott a férfinak.
     Kíváncsi pillantást kapott érte cserébe.
     – Fél évszázada? – kétkedve méricskélte az ifjú törpét, aki talán még feleannyi idõs sem lehetett, mint õ.
     – Akkor idõsebb voltam – adott magyarázatot a törpe harsányan hahotázva.
     – Én is öregebb voltam – közölte Wulfgar. – Emberi években számolva.
     A félszerzet kelletlenül morgott, és lemondóan két társára legyintett.
     – Én halott voltam! – méltatlankodott bosszúsan.
     Kipper az úrnõre pillantott, de õ is ugyanolyan értetlenül és tanácstalanul meredt a különös társaságra, ahogy a vén mágus.
     – Mondtam, hogy ez nem hétköznapi történet – fordult feléjük Catti-brie.
     Az idõsebbik asszony hosszasan méricskélte egykori tanítványát, majd a kószára és a többiekre pillantott, végül a törpén állapodott meg a tekintete.
     – Idõsebb, de ugyanazt a koronát viselted – állapította meg, és amikor a törpe elmosolyodott, folytatta: – Harcpöröly Bruenor király egyszarvú koronáját, a Mithrill Csarnokból.
     – Egen, érti mán! – kurjantotta a törpe.
     Penelope a gyönyörû, aranybarna hajú, fiatal nõ felé fordult, aki ott állt közvetlenül mellette.
     – Catti-brie? – kérdezte.
     A lány bólintott.
     – Az anyád volt az akkor? – kérdezte Kipper. – Vagy inkább az üknagymamád?
     Penelope úrnõ megragadta Catti-brie karját, felhúzta az ingujját, felfedve a bõrén lévõ varázsjeleket. Az idõs férfira nézett, és megrázta a fejét.
     – Catti-brie – mondta.
     – A Csarnok Vándorai vagyunk – szúrta közbe Drizzt. – Hiánytalanul. Egykoron a hosszúnyeregi Harpell család barátai voltunk, akik a segítségünkre siettek a Mithrill Csarnokban, amikor visszatértek a drow-k.
     – Én túl vén vagyok már a talányokhoz – sóhajtott fel Kipper.
     – Egy egészen elképesztõ történethez is túl vén vagy? – kérdezte Catti-brie.
     Ekkor Dowell, Penelope úrnõ férje lépett be a szobába, és fülig ért a szája, amikor megpillantotta a Delly Curtie névre hallgató lányt. Boldogan és lelkesen nézett körül, de a mosolya azonnal lelohadt, amikor észrevette Kipper merengõ arckifejezését. Összeráncolt homlokkal ácsorgott, a karját összefonta a mellkasa elõtt, és idegesen dobolt a lábával a padlón.
     – Úgy látom, lemaradtam valamirõl – állapította meg a férfi.
     Váratlanul becsukódott az ajtó. Egyszerre fordultak meg a csattanás hallatán. A piperkõc félszerzet támasztotta neki a hátát. Teli szájjal vigyorgott, és oldalra biccentett, ahol Wulfgar már neki is látott poharakat elõvenni, és a házigazdák különleges alkalmakra tartogatott italkészletét vizsgálgatta.
     Észrevette a rá szegezõdõ kíváncsi tekinteteket, ezért feléjük fordult, és lehengerlõ mosolyt villantva közölte.
     – Ugyan mit ér a mese illõ ital nélkül? – kérdezte, és Regisre sandított.
     – Bajt hozol én fiam fejére – morgott Bruenor mogorva hangon.
     – Abban biztos lehetsz – felelte a félszerzet halkan kuncogva.
     Penelope úrnõ csilingelõ hangon kacagott. Odasietett az asztalhoz, és lepakolt róla, hogy elég helye legyen a barbárnak a terítéshez, aki nem is tétlenkedett, már hozta is a poharakat és üvegeket. Kényelmesen elhelyezkedett a székében, a férjével és az idõs mágussal az oldalán, majd megkérte Catti-brie-t, hogy kezdjen bele a mesélésbe.
     Amikor a lány elindult, hogy az asztal elé álljon, Penelope felemelte a kezét, hogy megállítsa. A Harpell család vezetõje becsukta a szemét, és egyszerû varázslat szavait suttogta – és valóban mágikus suttogás hangjai szálltak a levegõben. Kisvártatva kopogást hallottak. Az úrnõ jelzett, Regis pedig kinyitotta az ajtót: a család fiatal tagjai jöttek be a szobába szép sorban, és kényelmes székeket hoztak a vendégeknek.
     – Kezdj hát bele! – kérte Penelope úrnõ, miután a tanítványok távoztak, és ismét magukra maradtak.
     Némi idõ elteltével az úrnõ újra belesuttogott a levegõbe, minek eredményeként pompás lakomát szolgáltak fel nekik.
     Az ötfõs társaság tagjai vacsora közben is folytatták a mesélést.
     Drizzt zárta le a történetet, amikor már jócskán benne jártak az éjszakában.
     – Így kerültünk hát ide, és meglehetõsen hosszú és sötét út áll elõttünk. Ismét szükségünk lenne a hosszúnyeregi Harpell család barátságára és segítségére.
     – Az én Pwentem miatt – dörmögte Bruenor.
     Penelope a férjére nézett, majd mindketten Kipper felé fordultak.
     – Már neki is láttam a feladatnak – felelte a vén mágus. Úgy tûnt, hogy egész idõ alatt alszik, és csak most riadt fel, amikor minden tekintet rá szegezõdött.
     
     -------------------------------------------------
     
     – Fel kell támasztani – magyarázta Kipper Catti-brie-nek másnap reggel, ebédidõhöz közeledvén. – Nem látok más lehetõséget.
     A lány a homlokát ráncolva nézett a harmadik személyre, aki még a szobában tartózkodott.
     – Nincs gyógyír a vámpír átokra – vont vállat Penelope Harpell. – Én legalábbis egyrõl sem tudok.
     – A feltámasztás messze meghaladja a varázserõmet – felelte Catti-brie.
     – Szinte mindenki tudását meghaladja, csak igen kevesen képesek rá… és korántsem olcsó mulatság! – tette hozzá a férfi. – És erõsen kétlem, hogy a barátotok túléli… ugye tisztában vagy ezzel?
     A lány bólintott.
     – Thibbledorf Pwent idõs volt már, és hanyatlott az egészsége, amikor megfertõzõdött – folytatta Kipper. – Legalábbis így meséltétek. Ráadásul több évtized is eltelt már azóta. Vélhetõen csak azért hozzátok majd vissza az élõholt létbõl, hogy valódi halált halhasson.
     – Már az is elég – felelte Catti-brie, és mindkét társa egyetértõen bólogatott.
     – Így igaz – Penelope úrnõ gyengéden megérintette a karját, hogy az együttérzésérõl biztosítsa õt.
     – Bár mi értelme az egésznek? – kérdezte Catti-brie váratlanul. – Ha Pwent sorsa így is, úgy is megpecsételõdött, akkor miért nem pusztítjuk el…
     – Nem szeretnéd, hogy megszabaduljon ettõl a kínzó átoktól, mielõtt továbbáll a túlvilágra? – kérdezte Kipper.
     Ekkor halk, visszafogott kopogás hallatszódott, Penelope úrnõ pedig azonnal ment, hogy fogadja a látogatót.
     – Nem látok más lehetõséget – folytatta Catti-brie. – Mégis hol és hogyan bérelhetnénk fel megfelelõen képzett és tanult papot, aki ráadásul hajlandó eljönni velünk Gauntlgrymbe?
     – Akkor a vámpírt vigyétek el a paphoz, ha találtok egyet – javasolta a férfi, miközben Wulfgar lépett be a szobába. – Á, remek, csatlakozz hozzánk! – üdvözölte õt Kipper.
     A hatalmas termetû barbár a Catti-brie melletti székre huppant le. A lány kérdõ pillantást küldött felé, de a férfi csak vállat vont, tanácstalanul nézett körül, fogalma sem volt, hogy miért hívták meg a megbeszélésre.
     – Elhoztad? – kérdezte Kipper.
     A barbár értetlenül nézett vissza rá, de amikor az idõs férfi kinyújtotta a karját, megértette, hogy mit akar tõle. Gyorsan leoldotta az ezüstkürtöt a zsineg végérõl, és átnyújtotta neki.
     – Pompás eszköz! – lelkesedett a mágus. Többször is megforgatta a szeme elõtt, majd varázslatot olvasott rá, hogy alaposabban is megvizsgálhassa. Elsõsorban az ezüstbe ékelt csillogó drágakövekre összpontosított.
     – Azt állítod, hogy egy sárkány fészkében találtad? – kérdezte Penelope átvéve a szót, és hagyta, hogy az idõs mágus tovább vizsgálódjon.
     – Jéghalál fészkében – felelte a barbár.
     – Akit te és Drizzt öltetek meg évekkel ezelõtt.
     – Egy emberöltõvel ezelõtt – helyesbített Wulfgar vigyorogva.
     – Használtad már? – kérdezett közbe a másik férfi.
     – Igen… közvetlenül azután, hogy megleltem – felelte Wulfgar. – A sárkány fészkében, a kincses halom tetején állva. Jégtrollok üldöztek egészen a kincsig, ahol sarokba szorítottak és bekerítettek. Azt hittem, hogy új életem máris véget ért, ezért jó hangosan belefújtam a kürtbe, de nem tudatosan, inkább csak dacból és dühbõl. Talán abban bíztam, hogy leszakadt a jeges plafon, és ezzel megnõnek cseppet az esélyeim a szörnyetegek ellen.
     – A kürtszó pedig szövetségeseket hívott a segítségedre – kacagott az idõs mágus teli torokból. – Micsoda ajándék!
     – Többször is használtad azóta? – kérdezte Penelope.
     – Csak egyszer, hogy meggyõzõdjek róla, hogy… – hebegte a barbár zavartan.
     – Zavarba ejt tán? – kérdezte az úrnõ.
     – Attól fél, hogy megzavarja a holtak álmát, márpedig a törzse nem nézi ezt jó szemmel – felelte Kipper a barbár helyett. – Igazam van, fiam?
     Wulfgar felelni készült, de elnevette magát.
     – Amikor meghaltam, több évtizeddel idõsebb voltam nálad, mágus – kacagott. – De igen, nem zavarhatom meg a holtak nyugalmát.
     – Nos hát, ne nyugtalankodj, barátom, semmi ilyesmirõl nincs szó – nyugtatta meg Kipper, majd váratlanul a szájához emelte a kürtöt, és belefújt. Halk, rekedtes hang volt, de elegendõ ahhoz, hogy a hangszer mágikus ereje életre keljen. Néhány szívdobbanásnyi idõvel késõbb a kürt oldalát dísztõ drágakövek felcsillantak, és három felfegyverzett harcos jelent meg a szobában csatabárddal és karddal a kezükben. Körbejártak a szobában, ide-oda tekingettek, nem értették, hogy miért idézték meg õket, majd Kipper elmormolt néhány varázsigét, melynek hatására eltûntek szem elõl.
     – Ez különleges varázstárgy – mondta a mágus Wulfgarnak, és visszaadta neki az ezüstkürtöt.
     – Olyan, mint Guenhwyvar? – kérdezte
     – Nem, a párduc jóval több egyszerû tárgynál – válaszolt Penelope. – Ez inkább ahhoz a síphoz hasonlítható, amellyel Drizzt az unikornist hívja.
     – Ezek nem a halott harcosok lelkei – magyarázta az idõs mágus, megnyugtatva a barbárt. – Ezek csak jelenések, az egykori berzerkerek lenyomatai, de a hús-vér testet birtokló lelkek békében nyugodnak a Harcosok Nyughelyén – beszéd közben az úrnõre pillantott. – Ahogy vártam.
     – Úgy érzem, lemaradtam valamirõl – szólalt meg Catti-brie. – Mi jelentõsége van ennek a kürtnek?
     – A kürt mágikus ereje olyan varázslatból fakad, amelyet arra használnak, illetve használtak, hogy csapdába ejtsék vele a lelket – magyarázta az idõs mágus. – Részben legalábbis. Nem értek még mindent teljesen, mert ez az eszköz nagyon õsi, jóval a Mágiavész, sõt a Zûrzavarok Kora elõttrõl származik. Ugyanakkor a mágia áldozatait, az azóta elesett harcosokat fogságba ejtette az elõbb említett varázslat, és egy efféle varázslat nektek is segíthet elfogni vámpírrá változott barátotokat.
     – Zárjátok drágakõbe a lelkét, a követ pedig vigyétek el egy nagyhatalmú fõpaphoz, hogy befejezze és lezárja e komor történetet – javasolta Penelope.
     – Nem ismerem ezt a varázslatot – ingatta a fejét Catti-brie.
     – Valóban nem, ez igen erõs mágia, amely talán meghaladja a képességeidet – vette vissza a szót Kipper –, de az is lehet, hogy nem. A megfelelõ varázstekercs és a lélek befogadására alkalmas ékkõ segítségével sikerülhet.
     – És gondolom, ti rendelkeztek ezekkel a tárgyakkal – dörmögte a barbár harcos.
     – Számos hasznos holmit készítettünk a Bidderdúknak – felelte az úrnõ.
     – Vérfarkasok – sietett Catti-brie a barbár segítségére.
     – Emlékszem arra a férfira– bólintott Wulfgar.
     – Az erdõben hagyta az örökségét.
     Penelope Harpell felállt a székébõl, és kinyújtotta a kezét a barbár harcos felé.
     – Gyere! – kérte. – Hagyjuk magukra Kippert és Catti-brie-t, rengeteg teendõjük van, sokat kell még tanulnia.
     Amikor egyedül maradtak, a lány az idõs mágus felé fordult, és rámosolygott.
     – Tudtam, hogy segíteni fogtok – mondta.
     – A világ komor, sötét hellyé változott – felelte a férfi. – De ha a barátok összefognak, akkor feldereng benne némi fény.
     Catti-brie elmélyülten bólogatott, végtelenül hálás volt a Harpell család nagylelkûségéért. Vajon mi mindenben lehetnének még a segítségükre, miután elvégezték a feladatukat Gauntlgrymben, és ismét az Ezüstgyepûk felé fordítják harci láztól izzó tekintetüket, morfondírozott.
     
     -------------------------------------------------
     
     – Most már jobban megfér a kürt az oldaladon? – kérdezte Penelope, miközben elvezette a barbárt a szobától. Számos folyosón, kisebb szobán és nagyobb termen haladtak keresztül, míg végül eljutottak a Borostyánlak hatalmas és káprázatos hátsó kertjéhez.
     – Igen – ismerte el Wulfgar kurta biccentés kíséretében. – Féltem megzavarni a holtak nyugalmát, nem az én tisztem…
     – Mégsem törted ketté a kürtöt – szakította félbe az úrnõ –, vagy szabadultál meg tõle.
     A barbár szélesen mosolygott, tökéletesen értette a célzást.
     – Végül is egyszer megmentette az életemet – felelte.
     – Igen, annak a sárkánynak a fészkében, ahogy korábban az apró félszerzet barátoddal meséltétek – bólogatott Penelope. – Szívesen meghallgatnám annak a csatának a részleteit.
     Wulfgar megtorpant, és úgy nézett le az asszonyra.
     – Te is kalandoztál korábban? Érezted a harc izgalmának máshoz nem hasonlítható bizsergését?
     – Vagy a rablásét? – kérdezte Penelope, és odanyúlt, hogy megrángassa az ezüstkürtöt.
     – Jogos zsákmányszerzés! – kacagott a nagydarab barbár.
     – Ifjú koromban megízleltem a kaland ízét – felelte az asszony. – Ami azt illeti, a vadonban ismertem meg Dowellt, egy hegyi óriásoktól hemzsegõ helyen, a heves harc kellõs közepén, és azonnal beleszerettem.
     – Megmentett téged? – kérdezte Wulfgar ravaszul.
     – Épp ellenkezõleg – felelte az asszony, és folytatta az utat a kerti ösvényen. Hosszú szárú virágok közt lépdeltek, egészen addig, amíg a túloldalon ki nem bukkantak a kellemes napsütésre. – Dowell kivételesen képzett és tehetséges a maga területén, de nem vérbeli csatamágus, és az ostoba óriások ellen nem sokra ment a bûbájaival.
     – Penelopéval szemben azonban igen.
     Az asszony csilingelõ hangon kacagott.
     – Nem volt rájuk szüksége, hogy áttörjön a védelmemen!
     – Felettébb nagy meggyõzõerõvel rendelkezhet, ha sikerült rábírnia, hogy csatlakozz ehhez a családhoz – jegyezte meg Wulfgar, az asszony pedig zavartan nézett rá, nem tudta mire vélni a különös megjegyzést.
     – Én gyõztem, meg õt – helyesbített, miután rájött, hogy mire gondol a barbár. – Penelope Harpellként láttam meg a napvilágot, nem házasság révén kerültem a családba.
     Ezúttal Wulfgar arcán tükrözõdött értetlenség.
     – Dowell csatlakozott a családomhoz, és felvette a nevemet – magyarázta. – Ez volt a legkevesebb, amit tehetett, azok után, hogy kiszabadítottam a hegyi óriások királyának markából… egy felettébb falánk óriás király markából!
     Wulfgar öblös hangon nevetett.
     – A te visszatérésed történetét találom a legkülönösebbnek az összes közül – váltott témát Penelope. – Catti-brie-t az istennõje iránti ragaszkodása vezette, Bruenort az igaz barátság, Regist a vágy, hogy bizonyítsa a rátermettségét és az értékét… két szemmel figyelj rá, mert úgy sejtem, hogy ez a csillapíthatatlan bizonyítási vágy nagy bajba sodorja õt, méghozzá hamarosan. De mi a helyzet Wulfgarral? Elismerted, hogy tétováztál, hogy nem választottad azonnal ezt az utat, most mégis itt vagy.
     – Engem is a barátság vezérelt, ahogy Bruenort is, a törpe király és Drizzt iránt táplált barátság – felelte a barbár.
     – Senkinek sem tartoztál semmivel, és e barátság lángja rég kihunyt, a saját bevallásod szerint is – akadékoskodott az úrnõ. Megállt, felemelte a fejét, és kényszerítette a férfit, hogy nézzen a szemébe.
     – Talán mégiscsak félem a halált – ismerte el hosszú hallgatást követõen.
     – Érdekes vallomás attól, aki a lét másik oldalán is járt.
     – Mégis mi vár rám a Harcosok Nyughelyén?
     – Család, barátok, megnyugvás?
     – Örökkön örökké.
     A barbár hangsúlya meglepte Penelopét.
     – Úgy érted, hogy örök unalomban lenne részed?
     – Nem tudhatom, de mit se számít. Ha valóban örökké tart, akkor várhat még egy keveset, nem igaz? Hatalmas kaland elé nézünk, új lehetõséget kaptam, egy második életet, tele új emlékekkel, és igaz barátokkal az oldalamon. Miért ne tértem volna vissza?
     – Drizzt tökéletes ellentétének tûnsz – állapította meg az úrnõ. – Õ nem tudta elereszteni Catti-brie-t, és hátrahagyni elõzõ életét, te pedig pont az ellenkezõjére készülsz.
     A hatalmas termetû barbár hosszan ízlelgette a szavakat, végül lomhán megrázta a fejét.
     – Nem, nem errõl van szó, csak még több élményt és tapasztalatot akarok szerezni – felelte. – Még több csatát akarok megvívni, még több nõt szeretni, még többet enni és még többet vedelni.
     – Szóval számodra ez csak egy nagy játék? Semmi egyéb?
     – Nem tudom – ingatta a fejét a férfi.
     – Szóval az élet célja az élvezetek hajszolása? – unszolta tovább az asszony.
     – Kiváló életcél! – harsogta Wulfgar kacagva, szívbõl jövõn, könnyeden, de Penelope nem hagyta annyiban a dolgot, ennyivel nem lehetett lerázni õt.
     – Létezik egy vallás, amely a te világnézetedet támasztja alá – kezdett magyarázatba, és a barbár arca azonnal komorrá változott. – Illetve sokkal inkább egy eszme – helyesbített. – Azt feltételezi, hogy az igaz jutalom nem létezik. Hazugnak nevezi az isteneket, azt állítja, hogy õk csak felsõbbrendû halandók, akik istenként tetszelegnek kizárólag önnön örömükre, az alacsonyabb rendû élõlények kárára, és úgy vélik, hogy nekik kell uralkodniuk felettünk.
     – Úgy tûnik, meglehetõsen sokat tudsz a témáról.
     Ezúttal Penelope kacagott.
     – Mindig is különcnek tartottak, amit én bóknak veszek.
     Wulfgar hosszasan méregette õt átható tekintetével.
     – Hiányzik neked az út pora és a kaland izgalma – állapította meg.
     – Túl öreg vagyok már… – kezdte a választ az úrnõ, de az ifjú barbár harsány nevetése félbeszakította a mondatot.
     – Én egy és negyed évszázadot éltem!
     – De egy fiatalember testében lakozol.
     – Csak azért buzog bennem ennyire az ifjúi hév, mert túl sokáig éltem a vénemberek unalmas, kínkeserves napjait – magyarázta Wulfgar. – Megtapasztaltam a fájdalmat és a gyászt…
     – És a szerelmet?
     A barbár nem tiltakozott. Leemelte Égisz-agyart a válláról, és könnyedén megpörgette a súlyos fegyvert. Egy kézzel.
     – Új nap, új élmény – sorolta bólogatva, – új izgalom.
     – Mint egy korosodó asszonnyal beszélgetni a napsütötte kertben?
     Õszinte, széles mosoly terült szét a barbár harcos arcán, kristálykék szeme élénken csillogott.
     – Nem vagy oly idõs – hízelgett csintalan kacsintás kíséretében. – Egy nap tán felkerekedünk és levágunk néhány óriást.
     Penelope kedvesen mosolygott, nem is volt szükség más válaszra. Az arckifejezése elárulta, hogy õszintén reméli, egyszer talán valóban eljön ez a nap.
     
     -------------------------------------------------
     
     – Úgy viselkedsz, mint egy ketrecbe zárt állat – fordult a félszerzet a törpe felé. A Borostyánlak teraszán tartózkodtak néhány nappal késõbb. A reggeli napsugarak fényesen ragyogtak. Teljesen kitavaszodott, friss levegõ áramlott a tüdejükbe, kellemes meleg csiklandozta a bõrüket, az út hívogatón integetett feléjük.
     A morgó törpe bólogatva járkált fel-alá, csizmás lábát szándékosan csapta oda a terasz fapadlózatához, hogy csak úgy döngött. Csak egy pillanatra állt meg, hogy Regisre morduljon, majd folytatta a nyugtalan járkálást.
     Drizzt és Wulfgar ott gyakorlatoztak nem messze tõlük, a kerti ösvény közepén. Lassan, óvatosan forgatták a fegyvereiket, a barbár harcos szinte minden mozdulatot követõen kérdezett valamit régi tanítómesterétõl. A félszerzet is elgondolkodott rajta, hogy talán csatlakoznia kellene hozzájuk, hogy tovább fejlessze a vívótudományát, végül is ki mástól tanulhatna még többet, ha nem a drow kószától?
     – Hosszú út vár ránk – morgott tovább a törpe, miközben elhaladt apró termetû társa mellett.
     Regis nem felelt, csak bólintott.
     – Gauntlgrym… ó, csak várj, míg meglátád! – folytatta Bruenor. – Pwent csatlakozik hozzánk, és irány Ezüsthold, én mondám! Egen, keresünk ott egy papot a feladathoz, majd levadásszuk Obould királyt, és visszakergetjük a korcsait a likaikba!
     Tovább mormogott az orra alatt, de már csak magában beszélt, a félszerzet nem figyelt rá. A hosszú út említésére õ maga is a gondolataiba feledkezett, és töprengeni kezdett. Igen, elutazik Gauntlgrymbe, de nem az lesz-e vajon számára az út vége? Nem kellene délnek vennie az irányt a keletre fekvõ Ezüstgyepûk helyett? Biztos volt benne, hogy a nyár elején sikerülne megtalálnia Doregardót és a Vigyorgó Pónikat… elég ideje maradna ahhoz, hogy visszatérjen Delthuntle városába, Donnola ölelõ karjaiba.
     Ekkor kinyílt a kúria ajtaja, és Catti-brie lépett ki a teraszra Penelope és Kipper társaságában.
     – Ha az elsõ próbálkozás nem sikerül, akkor jobb, ha ott helyben végeztek vele – mondta az idõs mágus.
     A drow és a barbár abbahagyták a gyakorlatozást, és csatlakoztak hozzájuk.
     – He, mi van? – emelte fel a fejét Bruenor.
     Catti-brie megmutatta neki az ujján lévõ aranygyûrût, benne a fekete színû ékkõvel.
     – Ebben a gyûrûben lakozik az a varázslat, amellyel csapdába ejthetjük Pwent lelkét – magyarázta. – Megfordította a kezét, amelyben vérvörös színû drágakõ lapult.
     – Rubint? – kérdezte a kósza.
     – Zafír – helyesbített a félszerzet, és izgatottan nyalogatta az ajkát.
     – Afféle amulett – pontosított Catti-brie, és gyorsan eltette.
     – Azt mondtad, ha nem sikerül – mordult fel a nyughatatlan törpe. – Úgy véléd, hogy nem sikerül?
     Az idõs mágus a fogai közt szívta be a levegõt.
     – Ez a varázslat igen bonyolult, és…
     – A lyányom képes elmondani! – csattant fel a törpe.
     – Hát hogyne – csitította Penelope. – A gyûrû biztonságban õrzi a varázslatot, de ez valóban bonyolult feladat, és ha a célpont nem egyezik bele önként, akkor elõfordulhat, hogy képes ellenállni a mágia erejének.
     – Egy makacs, akaratos törpét mindig nehéz a mágia uralma alá hajtani – tette hozzá Kipper.
     – Egy akaratos törpe nehéz társaság – buggyant ki a félszerzet száján, magára vonva Bruenor haragos pillantását.
     – Kipper megismertette velem a varázslatot, és begyakoroltam – tájékoztatta õket Catti-brie. – Ha a gyûrûvel kudarcot vallanánk, akkor lesz még egy lehetõségünk – beszéd közben benyúlt fehér ruhájának fodrai alá, és ezüstös színû tekercstartót vett elõ.
     Az idõs férfi folyamatosan a fejét ingatta.
     – Ha a vámpír ellenáll a mágiának, akkor jobb, ha egyszerûen elpusztítjátok – tanácsolta. – A lelket igen nehéz csapdába ejteni, varázstekercs nélkül csakis a legtapasztaltabb mágusok képesek rá, de még ha van is tekercsetek… félek, nem állsz készen rá – mondta Catti-brie-nek.
     – Ne becsüld le õt! – szólalt meg Penelope, és a lány vállára tette a kezét. – Egy istennõ áldását és támogatását élvezi, és sokkal járatosabb a világ dolgaiban, mint azt hamvas külseje sejtetni engedné.
     – Igen, igen, én is tudom – bólogatott Kipper. – Nos hát, ég veletek és kísérje jó szerencse az utatokat. Remélem, meglelitek elveszett barátotokat.
     Az idõs férfi meghajolt, majd visszament az épületbe. Az ötfõs társaság elköszönt Penelope úrnõtõl, leballagtak a domboldalon a Borostyánlak kapujához, hogy rátérjenek a tovavezetõ útra, a kacskaringós ösvényekre.
     – Azt beszélik, hogy óriások tanyáznak a Világ Hátának tövében! – kiáltott utánuk Penelope úrnõ. Wulfgar szélesen vigyorgott.
     – Egen – felelte Wulfgar. – Rájuk is kellene vetnünk egy pillantást!
     – Ez meg mit jelent? – kérdezte Catti-brie, miután végleg útnak indultak.
     – Kalandot – felelte a barbár harcos. – Mint mindig.
     


     TIZENEGYEDIK FEJEZET
     
     A SAKKJÁTSZMA KEZDETÉT VESZI
     
     Egyetlen szót se szólj, hacsak nem kapsz rá egyértelmû utasítást – jelelte Tos’un Armgo fürge ujjaival a lányának. Egymás mellett álltak, ahogy parancsolták nekik, azon a jelzésen, amelyet Berellip Xorlarrin karcolt a földbe.
     – Ne mozduljatok! – szólt rájuk a papnõ, a hangjában megbúvó feszültséget nem lehetett nem észrevenni. A férfi azonnal tudta, hogy itt most nagyon komoly eseményeknek kell megbújniuk a háttérben, és ez megrémítette õt. A Xorlarrinok természetesen sosem tápláltak barátságot az Armgo-ház iránt, de ez a fajta viselkedés most az általános ellenségeskedésen is túlmutatott.
     Berellip, a nemesi sarj és fõpapnõ rémültnek tûntek, amikor a helyükre parancsolta õket.
     – Mégis mit képzelsz… – kezdte Doum’wielle, de dölyfös suttogása metszõ sikollyá változott, amikor négy haragos kígyófej mart a hátába gyors egymásutánban, erõs mérget fecskendezve az ereibe. Belülrõl lángolt az egész teste, és a pimasz lány egy pillanatra öntudatlan állapotba került. A lába megbicsaklott alatta, a földre hanyatlott, és fél térdre rogyott a kemény padlón. Egészen kinyúlt volna, de erõs kezek nyúltak a hóna alá, és rántották fel a földrõl.
     – Gyenge vagy – suttogta Berellip a fülébe. – Iblith! Talán jobb lenne, ha elvitetnélek, és a driderek elé vetnélek, hogy szétmarcangoljanak, mert akkor a nagyasszonyanyának nem kellene arra a fertelemre néznie, aki lettél, és nem fordulna fel tõled a gyomra!
     – Õ a Barrison Del’Armgo-ház nemes lánya – emlékeztette rá Tos’un.
     A papnõ megvetõen nevetett, és durván eltaszította a lányt, mielõtt megkerülte volna õket, hogy ismét eléjük álljon.
     – Ez mindent elmond Menzoberranzan csalárd második házáról, nemde? – hergelte õket Berellip. – Iblithek ágyába bújtok, hogy így gyarapítsátok nemtelen családotok létszámát, nemde?
     Tos’un szeme haragosan villant, és a lánya arra számított, hogy ezt nem hagyja annyiban, hogy azon nyomban visszavág a papnõnek a sértésekért, de õ csak állt ott, némán és mozdulatlanul, csupán összeszorított álla remegett kissé, alig észrevehetõen. Doum’wielle felettébb különösnek találta apja viselkedését, egyáltalán nem vallott rá, de ekkor észrevette, hogy nem is a papnõt nézi, hanem valaki mást a háta mögött. Az Armgo-ház nemes lánya összeszorította a fogát, és fájdalmas sziszegés kíséretében próbálta kihúzni magát, de a testében szétáramló égetõ méreg még mindig hatalmas kínokat okozott neki.
     Berellip Xorlarrin fõpapnõ mögött oly drow menet közeledett, melyhez foghatót még soha életében nem látott, sõt amilyet még csak elképzelni sem tudott volna korábban. Mágikus erõtõl szikrázó páncélba öltözött harcosok vették körbe a középen haladó alakokat, és kísérték õket tökéletes összhangban masírozva.
     Káprázatos, pók és pókháló mintás, csipkével és ékkövekkel díszített köpenyt viselõ asszony haladt középen, bíbor- és kék színnel ragyogó, áttetszõ lebegõ korong tetején ülve. Ötágú ostor lapult az ölében, a kígyófejek izgatottan tekergõztek a levegõben, azonnal felmérték az elõttük kibontakozó helyzetet.
     Berellip megpördült, és alázatosan térdre ereszkedett, még a szemét is lesütötte.
     Vajon követni kellene a példáját? – merengett Doum’wielle. Az apjára pillantott, aki továbbra is mozdulatlanul állt mellette, de a földre szegezte a tekintetét. Õ is így tett, és közben idegesen nyeldekelt. Még soha nem látta ennyire rémültnek az apját, és ettõl verejtékcseppek ültek ki a halántékára. A gyomra remegett az idegességtõl.
     – Quenthel nagyasszonyanya – üdvözölte az érkezõt Berellip, de nem emelte fel a fejét.
     – Ez itt a Barrison Del’Armgo-ház sarja? – kérdezte a Baenre nagyasszonyanya. Leszállt a lebegõ korongról, és méltóságteljesen odalépett Berelliphez, majd jelzett neki, hogy most már felállhat.
     – Igen – felelte a fõpapnõ. – Tsabrak fogta el a keleti járatokban.
     A nagyasszonyanya a férfi mellett ácsorgó lányra pillantott, kezdetben érdeklõdve, de az arca gyorsan megvetõ grimaszba rándult, és nyílt undorral mérte végig õt.
     – Ez meg mi? – kérdezte.
     – Õ a lányom, nagyasszonyanya – szólalt meg Tos’un vakmerõn és botor módon, Berellip azonnal arcul is csapta.
     Quenthel félretolta az útból a fõpapnõt, és utasította a férfit, hogy emelje fel a fejét, és nézzen rá.
     – A lányod? – kérdezte a felszíni világon használatos közös nyelven.
     – Igen.
     – Szóval akkor a Barrison Del’Armgo-ház nemes lánya?
     A férfi nem felelt, csak feszülten nyeldekelt, ami nem kerülte el a lánya figyelmét.
     – Ez igazán kedves tõled – folytatta a Baenre nagyasszonyanya. – Nem is reméltem, hogy ilyen izgalmas ajándékkal lepsz meg.
     Apa, lánya és Berellip egyszerre fordultak a nagyasszonyanya felé, a tekintetük õszinte értetlenkedésrõl árulkodott.
     – Elképzelni sem tudom, az anyád mennyire örül majd neki, ha megtudja, hogy a vérvonala többé már nem tiszta – magyarázta a nagyasszonyanya az elégedett macskák jellegzetes doromboló hangján. – El kívánja majd titkolni tán?
     Tos’un ismét feszülten nyeldekelt, aztán gyászos pillantást vetett a lányára. A fiatal féldrow észrevette a hirtelen támadt sajnálat és megbánás csillanását a szemében. Nem lett volna szabad elhagyniuk az Ezüstgyepûket.
     – Andzrel! – kiáltotta a nagyasszonyanya, és a háta mögött sorakozó harcosok felé fordult. Magas alak vált ki a sorból. – Vidd magaddal, és tanítsd meg neki, hogy milyen iblithnek lenni Menzoberranzanban.
     – Kényem-kedvem szerint? – kérdezte a férfi.
     – Csak maradjon életben! – utasította a nagyasszonyanya. – Az már nem érdekel, hogy mennyi élet marad benne.
     – Ne! – kiáltott fel Doum’wielle, és a kardja után nyúlt, de Quenthel felemelte a kezét, kiejtett egy szót, a lány pedig hátrarepült néhány lépést.
     Khazid’hea, az érzõ fegyver hangosan kiabált a fejében, arra kérte, hogy maradjon lenn a földön, de a makacs lány megrázta magát, felállt, és kardot rántott.
     – Ne tedd, kicsi Doe! – szólt rá az apja.
     Quenthel nagyasszonyanya gonosz hangon kacagott. Andzrel két kardot húzott elõ, és nyugodt léptekkel közelítette meg a harcias lányt.
     – Vissza! – vicsorgott a féldrow.
     A Baenre-ház fegyvermestere meg sem hallotta a figyelmeztetést. Szemmel szinte követhetetlen sebességgel táncoltatta a pengéit a teste elõtt, pörgött és forgott, hol felugrott a magasba, hol mélyre hajolt, a kardok cikázva úsztak a levegõben. A lány mindig is kiváló vívónak tartotta magát, de ehhez foghatót még nem látott, efféle ellenféllel még nem akadt dolga, azt sem tudta, melyik szúrás vagy vágás ellen védekezzen. Ráadásul Khazid’hea ezúttal nem akart harcolni, folyamatosan a kételyeirõl suttogott, megadásra buzdítva õt.
     A fegyvermester pengéje hangosan csattant az érzõ kard lapján, Khazid’hea pedig hamis dallamot továbbított gazdája fejébe, összezavarva a gondolatait.
     Doum’wielle nem tudta mire vélni a dolgot. Kikerekedett szemmel nézte, ahogy szeretett kardja kirepül a kezébõl, tovaszáll, és csörömpölve odébb pattog a padlón. Csak tompán érzékelte, hogy a fegyvermester odaugrik elé, megemeli kardja markolatát, és az arca felé sújt vele.
     Fekete foltok cikáztak a szeme elõtt. Ismét erõs kezek ragadták meg. A férfi a hátába került, és durván felfelé rántotta a lányt…
     Öt kíméletlen kígyófej lejtett táncot a szeme elõtt.
     Már Berellip korbácsa is iszonyatos kínokat okozott neki, nem is tudott talpon maradni a csapástól, de csak akkor ismerte meg az igazi fájdalmat, amikor Quenthel nagyasszonyanya kígyófejei is belemartak a testébe.
     A féldrow lány elterült a földön a fájdalomtól, és visítva, rángatózva vonaglott. Újabb és újabb csapások érték, a kígyófejek könyörtelenül marcangolták a bõrét és a húsát, az égetõ méreg szétáradt az ereiben.
     – Könyörgök neked, nagyasszonyanya! – esdekelt Tos’un.
     Quenthel Baenre dühösen fordult felé, és sziszegve mordult rá:
     – Te a felszínen éltél! Mennyi ideig? – kérdezte.
     A férfi tétovázott, és a lánya fizetett meg érte, újabb kemény ostorcsapás csattant a hátán.
     – A Mithrill Csarnok elleni támadás óta! – hadarta a Barrison Del’Armgo-ház fia.
     A nagyasszonyanya hitetlenkedõ pillantást küldött felé.
     – Azóta nem tértem vissza Menzoberranzanba – magyarázta a férfi –, eltévedtem, és csak bolyongtam…
     – És az elfek között éltél?
     – Igen… nem! Ched Nasad-i drow-kkal találkoztam, a Suun Wett-ház és a Khareese-ház…
     – Hol élnek?
     – Már halottak. Rég meghaltak.
     – Te pedig ott maradtál?
     – Sehová sem mehettem, sehol sem húzhattam meg magam – felelte a férfi.
     – Egészen mostanáig.
     – Eljött az ideje, hogy hazatérjek, hogy otthont keressek a lányomnak, aki a szíve és a lelke mélyén drow. Megölte a testvérét, aki nem kért a mi életmódunkból, nem akarta követni a Pókkirálynõt, én pedig lesújtottam az anyjára.
     – Meghalt?
     – Igen – bólintott a férfi. – Magam mögött hagytam a felszínt, hogy hazatérhessek végre.
     A nagyasszonyanya alaposan megrágta a szavakat, végül a földön fekvõ, nyomorúságos állapotban lévõ lányra nézett.
     – Talán… – kezdte, de meggondolta magát, és megrázta a fejét. – Vigyétek el! – rendelkezett.
     – Tanítsam móresre? – kérdezte Andzrel.
     – Finoman – felelte a nagyasszonyanya.
     A fegyvermester intett az egyik harcosnak, hogy gyûjtse be a földön heverõ kardot.
     Látva, hogy mire készül a harcos, Tos’un ismét megtalálta a hangját, és utánaszólt:
     – Óvatosan! Az egy érzõ fegyver, kegyetlen és nagyhatalmú!
     Mindkét Baenre nemes kíváncsian fordult felé. A nagyasszonyanya jelzett a fegyvermesternek, aki odasietett a pengéhez, és õ maga vette fel a földrõl. Lassan, óvatosan nyúlt hozzá. A szeme menten kiguvadt, amint megérintette a markolatát. Az izmai összerándultak, magasra tartotta a fegyvert, és azonnal nyilvánvalóvá vált, hogy ádáz, mentális harcot folytat a benne lakozó értelemmel.
     A Baenre-ház fegyvermestere elhajította a kardot – amely ismét messzire repült –, és döbbenten, leesett állal nézett a nagyasszonyanyára.
     – Az iblith gyermek tudta forgatni! – fakadt ki a nagyasszonyanya, és haragosan villant a szeme.
     – Hosszas felkészítést követõen – szólalt meg Tos’un.
     – Dantrag! – kiáltotta Andzrel, majd váratlanul ismét a kardhoz sietett, hogy felvegye a földrõl. Ezúttal szilárd elhatározás sütött a szemébõl, és olyan erõvel szorította meg a markolatot, hogy kifutott az ujjaiból a vér.
     – Dantrag? – visszhangozta Quenthel Baenre értetlenül. A testvére már rég meghalt, több mint száz éve. Andzrel ugyan ismerte õt, de… ?
     A nagyasszonyanya szeme kikerekedett a felismerés okozta mérhetetlen döbbenettõl. Ismét a fegyvermester kezében lévõ kardra nézett.
     – Khazid’hea – suttogta. Haragosan fordult Tos’un felé, a szeme villámokat szórt.
     – Az én kardom? – kérdezte a férfi ártatlan képpel.
     – Dantrag Baenre kardja – helyesbített a nagyasszonyanya, és ezúttal a férfi lepõdött meg. Döbbenten horkant.
     – Az lehetetlen! – suttogta maga elé.
     – Hogy jutottál hozzá? – követelte a választ a Baenre nagyasszonyanya, nyíltan érzõdött a fenyegetés a hangjában.
     – Õ… õ talált rám – hebegte Tos’un olyan gyámoltalanul, mint aki tisztában van vele, hogy pillanatokon belül meghal, méghozzá borzalmas kínok közt –, egy sziklás hasadékban, a fenti világban.
     – Egy ekkora erejû fegyver csak úgy ott hevert?! – Quenthel nem akart hinni a fülének.
     – Elhagyta a gazdáját, vagy talán megölték, nem tudom pontosan – felelte a férfi.
     – Hazudsz! – rivallt rá a nagyasszonyanya.
     – A kard igazolja a szavait! – sziszegte ekkor Andzrel összeszorított fogai közt, és abban a pillanatban, amint a nagyasszonyanya és Tos’un felé fordultak, második alkalommal is elhajította a nagyhatalmú érzõ fegyvert. Megtörten állt a penge mellett, és hevesen zihált. – Ez egy páratlan erejû fegyver! – lihegte.
     – Dantrag uralkodni tudott felette – emlékeztette rá a nagyasszonyanya utálkozva. Ismét haragosan fordult Tos’un felé. – Hol találtad?
     – Már mondtam, nagyasszonyanya – felelte kétségbeesetten a férfi. – Úgy hiszem, hogy Drizzt Do’Urden egyik társa forgatta, vagy talán maga a szökevény csavargó – amikor kiejtette ezt az átkozott nevet, lopva felpillantott, és örömmel nyugtázta, hogy az történik, amire számított. A nagyasszonyanya hátrált néhány lépést, és a gondolataiba merült. Az Ezüstgyepûket képzelte maga elé, a vidéket, ahol Drizzt barangolt, a Mithrill Csarnokot, ahol a kósza törpe barátja uralkodott.
     Quenthel nagyasszonyanya odament a földön heverõ érzõ fegyverhez, és hanyag mozdulattal felvette.
     – Baenre-fegyver – suttogta, mintha csak magában beszélne, vagy talán a kardhoz szólna. – Ó, fivérem, minõ kár, hogy nem lehetsz már közöttünk.
     Quenthel szeme kikerekedett.
     – Drizzt csalta tõrbe – lehelte. – Ezt mondta a kard.
     – Nekem is ezt mondta – szólt Tos’un, noha nem kapott rá engedélyt.
     – „Áruló csavargónak” nevezi – folytatta Quenthel továbbra is alig hallható hangon. Úgy tartotta a pengét és úgy nézett rá, mintha telepatikus beszélgetést folytatna vele. Némi idõ elteltével visszatért a többiek társaságába, és magával vitte az érzõ fegyvert is. Elhaladt Andzrel elõtt, megvetõ és gúnyos pillantást vetett rá, majd Tos’un elõtt állt meg.
     – A te pengéd – közölte vele.
     – Már nem – felelte a férfi, és lesütötte a szemét, de ekkor Quenthel Baenre nagyasszonyanya átnyújtotta a kardot a Barrison Del’Armgo-ház fiának, aki levegõt sem kapott a döbbenettõl, nem is beszélve Andzrelrõl, aki kiguvadt szemmel hõkölt hátra.
     – Tedd a hüvelyébe, és tartsd is ott! – parancsolt rá a nagyasszonyanya. Tos’un szó nélkül engedelmeskedett, remegõ kézzel vette el a fegyvert, és azon nyomban eltette.
     A nagyasszonyanya megvetõen fordult a Baenre-ház fegyvermestere felé, majd intett neki, hogy kaparják össze a féldrow lányt a földrõl, és tûnjenek el onnan. Ezt követõen jelzett Tos’unnak, hogy közvetlenül mögötte haladjon a sorban, és a menet tovább indult, elhagyták a földalatti csarnokot.
     – Drizzt Do’Urden csalta tõrbe – ismételte meg a nagyasszonyanya, és közben To’sunra nézett, aki észrevette, hogy mélyrõl fakadó, elemi megvetés és gyûlölet itatja át a szavait. Amirõl azonban nem lehetett tudomása, hogy Quenthel Baenre nagyasszonyanya és a Drizzt nevû csavargó kósza kapcsolata messzire nyúlik vissza a múltba, sõt ami azt illeti, az õ pengéi oltották ki az életét abban a bizonyos csatában, amely után õ magányosan bolyongott a Mithrill Csarnok körüli hegyek járataiban.
     
     -------------------------------------------------
     
     – Kész szerencse, hogy éppen ekkor érkeztél, nagyasszonyanya – mondta Tsabrak Xorlarrin. A papnõ a saját lakosztályában tört rá Gauntlgrymben, amitõl meglehetõsen kényelmetlenül érezte magát.
     – Mesélj! – mordult rá Quenthel nagyasszonyanya, fagyosan, még véletlenül sem akarta, hogy a férfi jobban érezze magát. Szerette bizonytalanságban tartani a másik felet, élvezte, ha kétségek közt gyötrõdnek.
     – A Barrison Del’Armgo-ház sarja – csak ennyit mondott, mintha ezzel mindent megmagyarázna, mintha a felszíni napnál is világosabb lenne.
     – Nem miatta jöttem – torkollta le a nagyasszonyanya, majd ravaszul hozzátette: – Hanem miattad.
     A Xorlarrin varázsló feszülten nyeldekelt.
     – Nagyasszonyanya? – kérdezte bõvebb magyarázatra várva.
     – Azt a feladatot kaptad, hogy utazz keletre, és keresd meg az Ezüstgyepûk néven ismert vidékre vezetõ járatokat – fejtette ki a papnõ.
     – Igen, nagyasszonyanya, és meg is leltem õket! – vágta rá a férfi a kelleténél talán vehemensebben, tisztán érzõdött rajta, hogy csak nehezen tud uralkodni a hangján. – Az Armgo-ház két tagja csak további nyereség.
     – Majd meglátjuk – felelte a nagyasszonyanya. – De õk most kevésbé fontosak a számunkra. Tudod, hogy valójában miért bíztak meg téged azzal a küldetéssel?
     – Nem – felelte a varázsló tétován, érezhetõvé vált a zavara.
     – Én viszont igen. – Quenthel nagyasszonyanya elmosolyodott, de nem kedvesen, az arckifejezése nem sok jót ígért. – Tudd, hogy hamarosan visszatérsz, csak elõbb… megfelelõen fel kell készülnöd – ezzel az ajtóhoz ment, lendületesen feltépte, majd kiintett a férfi lakosztályához vezetõ folyosó sötétjébe. Gromph Baenre lépett be a helyiségbe, Tsabrak pedig tiszteletteljesen fejet hajtott az õsmágus elõtt. Még fel sem emelkedett teljesen a székébõl, amikor újabb alak is csatlakozott hozzájuk, kinek látványától kikerekedett a szeme.
     Türtõztetnie kellett magát, hogy ne kiáltson fel, mint akármelyik másik drow, aki azt látja, hogy egy agyszívó sétál be a szobájába.
     – Szerencsés vagy Tsabrak, áldott lélek – magyarázta Quenthel nagyasszonyanya. – Hatalmas szolgálatot teszel most a házadnak. Úgy vélem, hogy megdicsõülten térsz majd vissza ide, Q’Xorlarrin városába, és nagy jutalomban lesz részed… talán még a város õsmágusává is válhatsz – mondta, és közben ravaszul a fivérére sandított. – Netán Gromph vetélytársává…
     A vén Baenre varázsló gúnyosan mordult egyet az orra alatt, és kizárólag azért nem zúzta halálra a másik férfit a nagyasszonyanya szeme láttára, hogy eloszlassa a kételyeket, mert tökéletesen jól tudta, hogy Quenthel milyen átalakuláson ment át, hogy mivé változott.
     – Methil megmutatja neked a helyes utat, megtanítja neked, miként urald a varázslatot – fejtette ki az õsmágus bõvebben.
     – Miféle varázslatot?
     – Amely elhozza a Sötétedést – válaszolt ezúttal a nagyasszonyanya. – Te készíted elõ korunk legnagyobb csataterét, méghozzá a Pókkirálynõ dicsõségére – bólintott, lezárva a beszélgetést, majd sarkon fordult, és kiviharzott a szobából, de a közelben maradt, hogy hallhassa Tsabrak fájdalmas sikolyát, amikor az agyszívó csápjai behatolnak az agyába. Tudta, hogy Methil nem tesz kárt a varázslóban – sõt épp ellenkezõleg! –, de senki sem bírja ki visítás és sikítás nélkül, ha ilyen durván hatolnak be az elméjébe.
     A katonái és a felderítõi idõközben alaposan feltérképezték az egész várost, és el kellett ismernie, hogy Zeerith nagyasszony gyermekei igazán kiváló és lenyûgözõ munkát végeztek, sikerült teljes egészében elõkészíteniük az õsi törpe hon alépítményeit, hogy megfelelõen alakíthassák ki a drow helyõrséget. Természetesen városnak nevezik majd, de rég eldöntötte, sosem hagyja, hogy olyan magasságokba emelkedhessen, ami már veszélyeztetheti Menzoberranzan helyzetét.
     A következõ ajtón be sem kopogott, csak berontott Saribel Xorlarrin, a csekély hatalmú papnõ szobájába, akit Tiago Baenre érthetetlen módon a hitvesének választott.
     A papnõ döbbenten és zavartan nézett rá, de gyorsan összeszedte magát, és illendõn üdvözölte.
     – Nagyasszonyanya! – rikoltott fel, majd gyorsan térdre ereszkedett.
     – Állj fel, gyermekem – mondta neki az idõsebb asszony, és miközben felemelkedett a földrõl, a tenyerébe fogta az állát, és felfelé fordította a fejét, hogy a szemébe nézhessen. – Visszatérek Menzoberranzanba, a kíséretemmel együtt – magyarázta neki. – Csak néhányan maradnak itt, köztük az agyszívó is, akinek a bácsikáddal akadt dolga. Nem kell foglalkoznod vele, és senki másnak sem.
     – Igenis, nagyasszonyanya – felelte Saribel, és ösztönösen lesütötte a szemét.
     Quenthel ismét megragadta az állát, ezúttal erõsebben, és felfelé kényszerítette az állát, hogy mélyen a szemébe nézhessen.
     – Tsabrak feladatot kapott – folytatta. – Semmi sem hátráltathatja a munkáját. Amikor visszatér keletre, akkora csapatot vihet magával, amekkorát csak akar. Ha úgy kívánja, akkor mindenkinek vele kell tartania, neked is, a nõvérednek is, sõt még Zeerith nagyasszonynak is, ha itt tartózkodik majd, amikor útra kel. Mindenkinek az õ utasításait kell követnie.
     – Igenis, nagyasszonyanya. Természetesen vele tartok, ha úgy rendelkezik…
     – Te nem! – szakította félbe Quenthel ellentmondást nem tûrõ, szigorú hangon. – Te kerítsd elõ Tiagót, és utána mindketten visszatértek velem Menzoberranzanba. Hol van most?
     – Elutazott, a felszínre ment Ravellel és a többiekkel – válaszolta az alacsony rangú papnõ.
     – Ezt én is tudom, ostoba! Hová utaztak pontosan?
     Saribel hevesen pislogott, zavartnak tûnt, mintha kiutat keresne szorult helyzetébõl.
     – Kedves gyermekem – sürgette õt Quenthel, nyilvánvaló fenyegetéssel a hangjában.
     – Ellenségrõl kaptak hírt – bökte ki végül a fiatal papnõ. – Emberek és törpék lakta kisvárosban, nem messze innen. Azért mentek, hogy kiirtsák a…
     A nagyasszonyanya lemondóan sóhajtott fel.
     – Lobbanékony gyermek – jegyezte meg. – Amint visszatérnek, magad mellé veszed Tiagót, és azon nyomban visszajöttök Menzoberranzanba.
     – Igenis, nagyasszonyanya, de én… engem azért hagytak hátra, hogy mindent elõkészítsek Zeerith nagyasszony számára.
     – Amint visszatérnek, magad mellé veszed Tiagót, és azon nyomban mindketten visszajöttök Menzoberranzanba – ismételte meg Quenthel lassan, kimérten, ellentmondást nem tûrõ hangon, jelezve, hogy vitának helye nincs.
     – Igenis, nagyasszonyanya.
     – Ne is reménykedj benne, hogy visszatérhetsz ide! – figyelmeztette a fiatal papnõt. – Soha!
     Saribel összerezzent a zord szavaktól és az átható tekintettõl, de nem mert vitába szállni a nagyasszonyanyával.
     – Ne félj, gyermekem – tette hozzá Quenthel mindentudó mosollyal az ajkán –, tisztelettel övezett helyed lesz Menzoberranzan egyik elõkelõ házában, és ez bizony nem akármilyen eredmény a számodra. Egy nap talán még az Uralkodó Tanácsba is bekerülsz. – Jól tudta, hogy mennyire nevetségesen csengenek a szavai, hiszen Saribel Xorlarrin korántsem ért fel a családnevéhez. Még maga Zeerith nagyasszony sem tudott gúny és megvetés nélkül szólni róla. Ennek ellenére úgy vélte, ha lenne egy hozzá hasonló bábja a tanácsban, akkor az minden egyes vitás kérdésben eggyel több szavazatot jelentene a számára, csak intenie kellene neki. Elmosolyodott, ezúttal õszintén, de csak szemhunyásnyi ideig tartott, azonnal emlékeztette magát, hogy alaposan elõreszaladt az idõben. Rengeteg mindent el kell még rendezni, mire bármi ilyesmire sor kerülhetne, elõbb még meg kell vívnia a heves szócsatákat, amelyek már sötét pókhálókká sûrûsödtek a feje felett.
     Felettébb különös bejelentésre készült az Uralkodó Tanács következõ ülésén, olyasmire, ami ellen talán még a szövetségesei is ágálni fognak.
     Ugyanakkor hitte, hogy magabiztos léptekkel, egyenletesen halad az úton. Miután Minolin Fey fõpapnõ is csatlakozott a Baenre-házhoz, méghozzá Gromph feleségeként, az õsmágus gyermekével a szíve alatt, bebiztosította a Fey-Branche-ház támogatását. Maga Lolth avatárja szentesítette ezt a szövetséget, és a Fey-Branche család sosem merne szembemenni egy ilyen ítélettel!
     Felgyorsultak az események, Andzrel és Tiago elõre megjósolt és mindenki által várt összecsapása vészesen közeledett, és õ úgy kívánta, hogy ez mindkettõjük megelégedésére szolgáljon, de legfõképpen a Baenre-ház elõnyére váljon.
     Elhagyta Saribel lakosztályát, és kilépett a folyosóra, amely még mindig Tsabrak Xorlarrin ordításától visszhangzott. Nagyon is élénken élt még az emlékezetében, amikor õ sikított hasonló módon, miután Methil csápjai bekúsztak az orrába, megérintették az agyát és behatoltak az elméjébe.
     Bárcsak már akkor is értette volna azt, amit most már tudott. Methil gyönyörû ajándékkal lepte meg õt, az évezredek tudásával, az anyja bölcsességével, Lolth úrnõ nagyszabású tervének részleteivel!
     Szívesen alávetette volna magát még egyszer az agyszívó fájdalmas érintésének, ha biztos lehetett volna benne, hogy ismét ahhoz hasonló csodában lesz része. Biztos volt benne, hogy Tsabrak is így érez majd a végén.
     Épp most sajátítja el a varázslatot, tán a legnagyobb erejût, melyet drow csak életre kelthet, legalábbis azóta, hogy Yvonnel Baenre nagyasszonyanya megteremtette azokat a hatalmas csápokat, hogy megragadja velük az Oblodra-ház épületegyüttesét, kitépje a földbõl, és úgy ahogy van, behajítsa a Karom-hasadékba.
     – A Sötétedés – suttogta, miközben továbbhaladt. Azt kívánta, bárcsak a varázslóval tarthatna keletre, hogy a saját szemével lássa a csodás látványt!
     Már csak egyvalakivel kellett beszélnie, mielõtt visszatérne Menzoberranzanba. Türelmesen ácsorgott a folyosón, kiélvezve Tsabrak sikolyának minden egyes hangfoszlányát, és várta, hogy Gromph és Methil kijöjjenek végre a Xorlarrin varázsló szobájából.
     – Készen áll? – kérdezte.
     – Majdnem – felelte az õsmágus. – Még egyszer felhangzik a sikolya, de most már legalább tudja és érti, hogy miért történik vele mindez. Ennek ellenére élvezni fogjuk a szenvedését – tette hozzá.
     A nagyasszonyanya önelégülten vigyorgott a fivérére, akirõl természetesen tudta, hogy felettébb nagy élvezetet nyújt neki, hogy kínozhatja a másik varázslót. Noha az õsmágus próbálta leplezni és tagadni, de sejtette, hogy rá is átragadt az izgatottság, és a lelke mélyén irigykedve tekint Tsabrakra.
     De lehet, hogy csak szeretné, hogy így legyen.
     Egymás mögött lépdelve tértek be Berellip Xorlarrin szobájába, maguk mellé vették, majd leballagtak a nagy kohóhoz, ahol goblinok egész serege rohangált fel-alá, hogy kiszolgálják a drow mestereket, akik mágia segítségével készítették a különbözõ portékákat.
     – Rengeteget hallottam már errõl a helyrõl – fordult a nagyasszonyanya Berellip felé. – Gol’fanin kovácsmester szerint nem létezik még egy kohó a Toril felszínén, amely képes lenne ekkora hõt termelni.
     – Egyáltalán nem túlzott – felelte a fõpapnõ, és Gauntlgrym nagy kohójára mutatott, amely a hosszú és keskeny csarnok kellõs közepén állt.
     – Ez csak egy sima kemence. Semmi szükségem rá, hogy ilyen kemencéket nézegessek – vakkantotta Quenthel nagyasszonyanya oly megvetõen, amitõl a másik papnõ meglepetten hátrahõkölt.
     – Mutasd meg, mi táplálja ezeket a kohókat – mentette meg a helyzetet az õsmágus. Berellip izgatottan bólintott, és hálásan indult el a központi nagy kohó mögött lévõ, oldalfalba ékelt mithrillajtóhoz, amely félúton helyezkedett el a hosszú csarnok végéhez képest. Keskeny folyosó futott mögötte, amelyrõl úgy tûnt, egykoron számos ajtóval zártak le.
     – A törpék építették ezeket a kapukat, hogy kinn tartsák az idegeneket – magyarázta a papnõ, miközben áthaladtak az üres ajtófélfák között, ahonnan az ajtót rég eltávolították.
     Nedvessé, párássá vált a levegõ; hangosan zubogó víz robajlása ütötte meg a fülüket, amit haragos sistergés és sziszegés követett. A szûk folyosó jobbra-balra kanyargott, míg végül egy újabb ajtó állta útjukat, ami ezúttal résnyire nyitva. Berellip szélesre tárta, és egy hosszúkás, téglalap alakú terembe vezette õket.
     Olyan terembe, amely eleven elemi lények erejétõl lüktetett.
     A termet középen mély verem hasította ketté, faltól falig, és folyamatosan víz zúdult alá a mélybe a mennyezetrõl.
     – Érzed, õsmágus? – kérdezte Quenthel nagyasszonyanya. Becsukta a szemét, tett néhány lépést elõre, majd beletartotta az arcát az õsfenevadból áradó nyers erõ hullámaiba, és hagyta, hogy átcsapjanak a feje felett. Fivérével az oldalán sétált oda a verem széléhez, és letekintettek a mélybe, hogy megszemléljék, mi táplálja a legendás Gauntlgrymet. Még Menzoberranzan nagyasszonyanyja is, aki a Pókok Városának szépségéhez és nagyszerûségéhez szokott, és Menzoberranzan õsmágusa is, aki barangolt a síkok közt, szájtátva, lélegzet-visszafojtva nézte az eléjük táruló látványt.
     Nem látták a verem oldalfalait, eleven elemi vízlények cikáztak örvényszerûen az akna teljes hosszában, börtönbe zárva a messzi mélyben tomboló teremtményt – ott lakozott hát az õsfenevad, a tûzlény, ki vénebb még a sárkányoknál is, tán még maguknál az isteneknél is.
     Csapdába esett, de nem tört meg. Korántsem. Az állandóan bugyborékoló lávató tüzet és magmát okádott magából, felköpte a magasba, rá az örvénylõ vízfalra, hogy azután sisteregve visszahulljon. A tûz és a víz nem fért meg egymás mellett, szüntelenül vívták ádáz csatájukat.
     A két Baenre nemes hátrébb lépett a verem peremétõl, majd visszafordultak a kicsattanó papnõ felé.
     – Ez itt… – kezdte a nagyasszonyanya a fejét csóválva, mintha zavarná, sõt undorítaná valami, ami elvette a Xorlarrin papnõ kedvét, alaposan lelombozva õt.
     Quenthel mélyen a szemébe nézett.
     – Ezt a szobát miért nem készítettétek elõ? – kérdezte dörgõ hangon.
     – Nagy… asszonyanya? – hebegte a Xorlarrin papnõ, lerítt róla, hogy nem igazán érti, mire akar kilyukadni a Baenre-ház feje. – Ez a helyiség hétköznapi célokat szolgál. A kohók…
     – Hétköznapi célokat?! – csattant fel Quenthel Baenre hitetlenkedve, felsõbbrendûen felszegve az állát. Gromph halkan kuncogott mellette. – Itt semmi sem hétköznapi! – csikorgatta tovább a fogát, olyan éllel köpve ki az utolsó szót, mintha az már önmagában véve is sértené a személyét. – Ez csoda! Ez maga a dicsõség! Ez a hely, ez az õsfenevad és az elemi vízlényekbõl kialakított börtön az egyetlen oka annak, hogy Lolth megengedte nektek, hogy elhagyjátok Menzoberranzant. Hát valóban nem fogod ezt fel, papnõ?!
     – De igen, nagyasszonyanya, hát persze.
     – Akkor miért nem készítettétek elõ ezt a helyiséget? – kérdezte a nagyasszonyanya nekihevülten.
     Berellip szólásra nyitotta a száját, de egyetlen hang sem jött ki a torkán, tökéletesen elveszettnek tûnt, azt sem tudta, hogy hol kezdje.
     Quenthel ingerülten ellökte õt az útból, majd az elnyújtott terem közepébe állt, és alaposan felmérte a helyiséget.
     – És az a folyosó ott? – kérdezte egy másik kijáratra mutatva, amely valamivel lejjebb nyílt a falból ahhoz az ajtóhoz képest, amelyen ide érkeztek. Természetes járatnak tûnt, mintha forró láva vájta volna ki a kemény sziklafalból. – Az hová vezet?
     – Az egyik hátsó folyosóba torkollik, nagyasszonyanya – felelte Berellip.
     – Zárd le a túloldalon! – utasította Quenthel az õsmágust, aki bólintott, és már indult is a dolgára.
     – Mágikus vasfalat vonok elé, de azt megszüntethetik – hívta fel rá a testvére figyelmét.
     – Csak zárd le – vetette oda foghegyrõl Quenthel. – A Xorlarrin mesterek majd tartós falat építenek a vasfal elé, hogy jobban tartson.
     – Micsoda hely! – kurjantotta a Baenre nagyasszonyanya. Ringó táncba kezdett, lassan forogva, és közben dalra fakadt, õsi éneket zengve a Pókkirálynõ dicsõségére és tiszteletére alapított Menzoberranzanról.
     A mozdulatai mind erõteljesebbé váltak, a forgás fokozatosan felgyorsult, pókhálószerû ruhája széles körívet húzva hullámzott karcsú alakja körül a levegõben, és közben apró, eleven pókok ugrottak le róla. Sebesen iszkoltak tova, mintha határozott feladattal bízták volna meg õket.
     Valóban így is történt. A felszentelõ ének keltette életre a Menzoberranzan nagyasszonyanyja mágikus ruhája fodrai közt megbúvó teremtményeket, és a dal megsúgta nekik, hogy mit kell tenniük.
     Az õsmágus nem sokkal késõbb visszatért a másik végén lezárt, láva vájta járaton keresztül. Quenthel zavartalanul folytatta a táncot és a zengõ éneket. Pókok rohangáltak a verem peremén, és szaladtak fel a falakra, finom pókfonalat húzva maguk után.
     A nagyasszonyanya teljes kört írt le, majd váratlanul megmerevedett, mindkét kezét felemelte, az ujjait begörbítette, és rátenyerelt a vállain csillogó, zöld színû, pók alakú melltûkre. Letépte az ékszereket díszes ruhájáról, az eddig szelíd ének erõteljes kántálássá változott, a Pókkirálynõhöz intézett könyörgéssé. Maga elé hajította a melltûket, amelyek csattogva pattogtak tova, és közben megelevenedtek.
     És növekedésnek indultak.
     – Ez lesz Q’Xorlarrin kápolnája! – közölte Quenthel nagyasszonyanya Berellippel. A jádepókok elérték, majd meghaladták a pónik, aztán a lovak méretét, végül a termetes sziklavájó rovarszörnyekét is. Az egyik ahhoz az ajtóhoz ment, amelyen keresztül idejöttek, a másik, az imént mágikus vasfallal lezárt járathoz.
     Elfoglalták a helyüket, megmerevedtek, és ettõl kezdve szoborként õrizték a két bejáratot.
     – Nagyasszonyanya, nagylelkûséged áldás számunkra! – harsogta Berellip Xorlarrin, majd gondolkodás nélkül földre vetette magát Quenthel Baenre lábai elõtt.
     A nagyasszonyanya ügyet sem vetett rá, ismét körbefordult, tovább vizsgálgatva a helyiséget, a többezernyi apró, mágikus hálót szövõ pók mûvében gyönyörködve.
     – Van egy terem a verem túloldalán – tájékoztatta róla az õsmágus, és a csarnok távolabbi végére irányította testvére figyelmét.
     – Mi van ott? – követelte a választ Berelliptõl.
     – A mágiát szabályozó kar – felelte a papnõ. – Az szabályozza az elemi lényeket tápláló víz mennyiségét, hogy kordában tarthassák az õsfenevadat, Ravel legalábbis így mesélte.
     – Egy közönséges emelõkar? – Quenthel kérdõn fordult az õsmágus felé.
     – Csak a delzouni nemes vérû törpék számára közönséges, Jarlaxle legalábbis ezt állította – tájékoztatta Gromph. – Mások számára megmozdíthatatlan.
     – Szóval akkor egy ilyen törpe képes meghúzni, és ezzel kiszabadítani az õsfenevadat – következtette ki a nagyasszonyanya.
     – Ez egyszer már majdnem Gauntlgrym vesztét okozta – folytatta az õsmágus. – Kitört a vulkán, és ez hívta fel a figyelmünket erre a helyre évekkel ezelõtt.
     – De ha egy törpe király megtudná, hogy szent kohójuk drow kézre került, akkor… – fejtegette Quenthel.
     Az õsmágus további szó nélkül átvezette õt a termen, megálltak a túloldali csarnokkal szemben, majd mágikus átjárót nyitott, dimenziógörbületet hozva létre, és átléptek rajta, az agyszívóval a nyomukban.
     – Egy egyszerû, közönséges emelõkar – dünnyögött Quenthel, miközben áthaladtak egy boltív alatt, és betértek a félreesõ csarnokba.
     – Hadd tegyem bonyolultabbá egy cseppet – javasolta az õsmágus. Visszalépett a boltív alá, ahol nagy erejû varázslat igéit sorolta, megszólítva magát a vizet.
     Amikor visszatért a csarnokba, nagytermetû, ringó testû, emberszerû, vízbõl teremtett lényt terelt maga elõtt.
     – Tökéletes õr lesz, útját állja bárminek és bárkinek, aki ide merészkedik – magyarázta. – Kivéve természetesen, ha a Baenre-ház jelvényét viseli.
     A nagyasszonyanya elismerõen bólintott.
     Az õsmágus karcsú ujjai táncával jelzett az agyszívónak, és a csápjai azonnal tekergõzni kezdtek a levegõben.
     – Megjelöli? – kérdezte Quenthel, aki természetesen megértette a néma jelbeszédet.
     – Nem ez lenne a legmegfelelõbb hely az érkezéshez, ha úgy döntünk, hogy visszatérünk ide? – kérdezett vissza Gromph, és a nagyasszonyanya megértette, hogy az õsmágus és az agyszívó mágikusan összekapcsolódott ezzel a helyiséggel, egyértelmû célállomásként jelölve meg az esetleges késõbbi teleportáláshoz, legyen az mágikus vagy pszionikus alapú.
     Ezt követõen visszatértek a boltív alá, ahol az õsmágus újra megnyitotta a dimenziókaput, és visszatértek az elnyújtott, téglalap alapú terembe.
     – Ez legyen Q’Xorlarrin kápolnája – közölte ismét Berellippel. – Az a járat minden bizonnyal megfelelõ magánlakosztályként szolgál majd házad nagyasszonya számára.
     – Igenis, nagyasszonyanya.
     – Rabszolgák vérével szenteljétek meg ezt a helyet – adta utasításba Quenthel. – És ellenségeink húsával etessétek az õsfenevadat.
     – Igenis, nagyasszonyanya – felelte a fõpapnõ túlbuzgón.
     Túlságosan is buzgón, gondolta Quenthel. Hirtelen támadt ötlettõl vezérelve felemelte és szélesre tárta a karjait, hátraszegte a fejét és becsukta a szemét.
     – Vedd kézbe a korbácsod! – utasította a fõpapnõt.
     – Nagyasszonyanya? – Berellip hangja érezhetõen remegett, nem tudta, hogy most mire számítson.
     – Úgy illendõ, hogy az én vérem hulljon elsõként e hely padlójára, szentesítve az elhatározást. Vedd kézbe a korbácsodat!
     A Xorlarrin papnõ remegõ kézzel engedelmeskedett. Nem sújtott le vele a nagyasszonyanyára, de nem is volt rá szükség. A kígyófejû korbács Lolth úrnõ végtelen haragjának eszköze, és a kígyók megértették, hogy mi a feladatuk.
     Belemartak Quenthel nagyasszonyanya testébe, feltépve a bõrét, õ pedig élvezettel mártózott meg Lolth dicsõségében, miközben a padlóra csöpögött a vére. Pörgõ táncba kezdett, és Berellip tartotta vele a lépést, a kígyók pedig újból és újból lecsaptak.
     Tucatnyi tánclépést és rengeteg vért követõen Quenthel abbahagyta a táncot, gyógyító varázslathoz folyamodott, hogy begyógyítsa a sebeit, megtisztítsa a vérét a fõpapnõ kígyóinak mérgétõl, és visszanyerje az erejét.
     Ezt követõen leakasztotta saját ötfejû kígyókorbácsát a derekáról. Berellipre került a sor, hogy táncot lejtsen a Pókkirálynõ tiszteletére.
     Nem sokkal késõbb Quenthel nagyasszonyanya, az õsmágus és az agyszívó távozott az õsfenevad termébõl, ott hagyva a fõpapnõt, aki saját kiömlött vérében feküdt a padlón. A kába és zavarodott papnõ minden bizonnyal elvérzik, ha nem tudja kitisztítani a gondolatait és nem tud elegendõ erõt meríteni a gyógyító varázslathoz, hogy összezárja a sebeit, és kimossa a vérébõl az ötágú korbács álnok kígyóinak vérét.
     Úgy vélte, ha ez bekövetkezne, akkor az Lolth úrnõ akarata lenne, és Zeerith nagyasszony senkit sem hibáztathatna, csak saját magát, amiért ilyen mihaszna lányokat nevelt.
     


     TIZENKETTEDIK FEJEZET
     
     HÁLÓK
     
     Artemis Entreri megcsavarta a testét és megpördült, próbált kiegyenesedni még a zuhanás elõtt. Fogalma sem volt, hogy mi sújtott le rá és a többiekre a környezetében, csak annyit érzékelt, hogy a talaj megremeg alatta és feldobja a levegõbe egészen fejmagasságig, sõt még tovább, és magatehetetlenül repül.
     Oldalra fordult, és azt látta, hogy az ellenfelével is ugyanez történik. A tekintete továbbsiklott a háta mögé és enyhén oldalra, a sötétséggömb irányába. Afafrenfere barát, aki éppen akkor ért földet, nagyot nyekkent a kemény talajon, visszapattant a levegõbe, próbált megfordulni, de nem sikerült, ezért esetlenül fogott talajt, és kiterült a sötétséggömb pereménél.
     A harc ezennel véget ért. Nem maradt más hátra. Végezhetne ugyan ezzel a Baenre nemessel, de mi végre?
     Oldalra fordult zuhanás közben, és már mozgatta is a lábát. Amint földet ért, futásnak eredt a sikátorban, a lángoló fogadó jobb oldala felé. Lendített a karjával és szélesre tárta nehéz és vastag köpenyét, hogy így védje magát a drow nyílpuskalövedéktõl.
     – Gyáva! – érkezett a dühös Tiago Baenre kiáltása.
     Az orgyilkos ügyet sem vetett rá, rohant tovább, majd az épület sarkánál befordult, és közben mindkét fegyverét eltette. Felugrott a levegõbe, fogódzót keresve, megkapaszkodott, majd elképesztõ erõrõl és ügyességrõl téve tanúbizonyságot felhúzta magát, a feje fölé lökte a lábát, és fellendült a tetõre, ahol bukfencet vetett és guggolva fogott talajt.
     Ekkor ismét megpillantotta a Baenre nemest, aki lebegve emelkedett a tetõ pereme fölé.
     A drow gonosz vigyorral a képén döngette meg az áttetszõ pajzsot páratlan pengéjével, és puhán leereszkedett a tetõre. Tisztelgésre emelte a kardot, ismét harcra buzdítva ellenfelét.
     Entreri felmérte a terepet, kiutat keresett: tovább menekülhetne, bevehetné magát a város alacsonyabban fekvõ részébe, de az üldözés minden bizonnyal tovább folytatódna… bár az utcán lévõ többi csábító célpont talán elterelné a drow-k figyelmét, és így némi elõnyhöz juthatna, de…
     Megrázta a fejét, elûzve a gondolatot, és úgy döntött, hogy inkább kizárólag az elõtte álló drow harcosra összpontosít.
     Vállat vont, majd fegyvert rántott, és rohamra indult ellene.
     Tomboló szélvészként csaptak össze, cséphadaróként járt a karjuk, a fegyverek cikáztak a levegõben, pörögtek és forogtak, hol kitörtek oldalra, hol visszapenderültek. Kard és tõr csattant kardon és pajzson, szinte követhetetlen sebességgel váltogatták a támadások és hárítások irányát, gyorsan, röviden csapva, majd azonnal odébb szökkenve. Fõleg az orgyilkos ügyelt rá, hogy ne akaszkodjanak össze huzamosabban, nehogy a különleges, póknyálas képességgel bíró pajzs ismét csapdába ejtse a kardját.
     A felek fáradhatatlanul pörögtek és forogtak, mintha táncot járnának. Próbáltak a másik fölé kerekedni, rést találni a védelmen, de úgy tûnt, hogy méltó ellenfélre leltek egymásban.
     Újabb sötételfek lebegtek a tetõ pereme fölé, körbevették õket, és a magasból nézték a pazar elõadást. Ez még jobban feltüzelte az orgyilkost, most már nem szökkent tova azonnal mindenáron, inkább minden egyes visszavágásnál jobban megvetette a lábát, nagyobb erõt adva a csapásainak. Gyõzni akart, még ha az életébe kerül is. Legyen hát, döntötte el, amíg képes diadalt aratni e felett a Baenre nemes felett, addig a többi nem számít.
     Ugyanakkor vészesen fogyott az ideje, a többi drow harcos szép komótosan elhelyezkedett a tetõ pereme mentén. Eddig a tökéletesen képzett, rendkívül tehetséges Tiago minden egyes próbálkozását sikeresen hárította. A következõ visszavágásnál egészen hátranyúlt a lábával, miközben balra penderült, és visszakézbõl ellenfele felé csapott, de a drow ügyesen lehajolt a penge elõl.
     Ekkor Tiago is támadásba lendült, átlátta ugyanis az orgyilkos szándékát, aki ismét menekülni akart. Az ékkövekkel kirakott tõr megvillant a félhomályban, félresöpörve a drow kardját, de ez csak cselvetés volt, döbbent rá, a valódi támadás máshonnan érkezett. Tiago a vízszintesen elfektetett pajzs élével csapott le rá térdmagasságban.
     Entreri megpördülve ugrott fel a levegõbe, és rúgott, de õ is csak cselezett, megakasztotta a mozdulatot, és oldalra lendítette a lábát, hogy elkerülje Tiago eleve esélytelen kardcsapását. Az orgyilkos továbbfordult, és ezúttal a jobb lábával rúgott. A Baenre nemes késõn vette észre a veszélyt, nem tudott idõben védekezni ellene, ezért a csizmás láb keményen csattant az arcán.
     A drow hátratántorodott.
     – Ügyes! – hörögte vért köpve a tetõre.
     – Szokj hozzá! – mordult rá Entreri, és folytatta a támadást, de szinte azonnal megtorpant, és oldalra fordult, hogy elkerülje az arca felé röppenõ nyílpuskalövedéket, amely Tiago jobb válla fölül érkezett. Pendülõ hangot hallott a másik irányból, ismét oldalra fordult, és a második lövedék is elzúgott mellette.
     Ekkor rontott rá a Baenre nemes, a pajzsát maga elé tartotta, hogy felöklelje õt, és közben oldalról csapott a kardjával.
     Entreri oldalra söpörte a pengét és közben a pajzs mögé nyúlt tõrt tartó kezével, hogy belemélyessze a halálos fegyvert a drow húsába.
     A sötételf harcos lehajolt a döfés elõl, és fellökte a levegõbe ellenfele karját a pajzzsal. Az orgyilkos érezte, hogy a mágikus fegyver fogást talál rajta, és ragacsos pókhálóként tapad hozzá a ruhájához. Úgy döntött, hogy nem küzd ellene, inkább egyenesen nekirontott a pajzsnak, hátralökve Tiagót. Minden erejét beleadva felágaskodott a levegõbe, hogy földre vigye õt.
     Újabb pendülést hallott, és a nyílpuskalövedék ezúttal célt ért, haragosan harapott bele a bal vállába. A második lövedék az arcát érte, de szerencsére csak a bõrét sértette fel. Sikerült ledöntenie a drow-t a lábáról, és miközben csörömpölve a tetõre zuhantak, a szeme sarkából látta, hogy a többi sötételf harcos azonnal mozgásba lendül, hogy még idõben közbeavatkozhassanak. Szóval mégsem csak ártatlan bámészkodók. Be kellett látnia, hogy megpecsételõdött a sorsa, örökre elveszett.
     Próbálta bevinni a gyilkos döfést, hogy láthassa és hallhassa a Baenre nemes utolsó leheletét, mielõtt õt is elragadja a halál, de a váratlan támadástól letaglózott drow gyorsan összeszedte magát, messze eltolta az orgyilkos tõrt tartó kezét a pajzzsal, a kardját pedig beékelte a teste és ellenfele pengéje közé, hogy távol tartsa magától.
     Entreri nem tudott fölébe kerekedni, a drow méreg szép lassan szétáradt az ereiben, érezte, hogy a Baenre nemes izegve-mozogva kikecmereg alóla.
     
     -------------------------------------------------
     
     Dahlia nem tapasztalta meg a Ravel Xorlarrin villámló pókhálójában felgyülemlett mágikus energia mérhetetlen erejét. A sistergõ-szikrázó háló akkor röppent a fejük fölé, amikor leszállt a fia mellé, és éppen levedlette holló alakját. Le kellett kuporodnia a sikátor talajára, de ez nem akadályozta meg abban, hogy vívóbottá alakítsa Kozah Tûjét, amit korábban cséphadaróként használt. Fellökte a hosszú szálfegyver végét a magasba, hogy a közepébe döfve tartóztassa fel a veszedelmesen ereszkedõ villámló pókhálót.
     – Menekülj! – hallotta a fia kétségbeesett kiáltását. A hangja nyilvánvaló félelemtõl remegett, és abban a pillanatban, amint Kozah Tûje hozzáért a villámló pókhálóhoz, megértette, hogy mi váltotta ki belõle. A mágikus viharfellegben felgyülemlett energia beáramlott a testébe, amitõl égnek állt a haja.
     A mágikus háló leereszkedett, szikrázott és sistergett, majd elszabadult a felgyülemlett energia, a talaj úgy rengett, akár heves vulkánkitörés idején. Az elf nõ összekoccanó fogakkal próbált szólni a fiának, hogy fogja meg a kezét, hátha Kozah Tûje mindkettõjüket megóvja a pusztulástól, de egyetlen hang sem jött ki a torkán. Nem tudta rendesen elfordítani a fejét, csak a szeme sarkából látta, hogy a torz tiefling megfeketedett roncsként süpped bele a talajba.
     Tovább tombolt a vihar, mennydörgõ robajjal, a talaj hullámzott, akár a felkorbácsolt tenger. Dahlia úgy érezte magát, mint akit szûk kanyonba vetettek, és azután rászabadították a fékezhetetlen elemeket, hogy apró darabokra szaggassák a testét.
     Még több mágikus energia áramlott a botba, ívesen cikázva a teljes hosszán, megperzselte a kezét és átjárta a tagjait. A szíve olyan hevesen kalapált, hogy majd kiszakadt a helyérõl. Erõsen lüktetett a halántéka, fekete foltok jelentek meg a szeme elõtt. A világ kezdett sötétségbe borulni körülöttük.
     Ennek ellenére kitartott, máskülönben õ is szénné égett volna, akárcsak az imént Effron.
     Effron! Az õ fia!
     A düh új erõt adott neki, és nekiveselkedett a villámló fellegnek, dacos ordítását visszafojtva. Szorosan összezárta a száját, nehogy szilánkosra zúzza összekoccanó fogait, vagy kettéharapja a nyelvét.
     Ekkor váratlanul véget ért. A villámló pókháló összezsugorodott, leírt egy utolsó kört a feje felett, majd Kozah Tûje teljes egészében magába szippantotta. Dahlia nem tudta féken tartani a hatalmas erõt; tisztában volt vele, hogy vagy a fémbot hasad ketté, vagy a drow mágia árad szét a testében, és belülrõl emészti el õt.
     Oldalra fordult, de elesett. Zuhanás közben megpillantotta a törpét, aki feküdt a földön, és éppen próbált felkönyökölni. Mély döbbenet és õszinte rémület tükrözõdött a tekintetében, amit tökéletesen megértett volna, ha látja saját magát, ugyanis inkább tûnt elemi villámlénynek, semmint elf nõnek. Ívesen meghajolva cikázott az iszonyatos erejû mágikus energia a végtagjai mentén.
     Ekkor a nõstény dridert is észrevette a törpe mellett, aki egyenesen rá bámult. Magasra emelte a bunkóját, mintha hozzá akarná vágni, hogy letaglózza.
     Sikerült megelõznie õt, Kozah Tûje elhagyta a markát, és lándzsaként suhant a levegõben a célpont felé.
     Nem repült elég messzire, jóval a drider póklábai elõtt ért földet, de ez mit se számított. A mágikus botba zárt energia elszabadult. A robbanás ereje a levegõbe vetette a félig drow, félig pók szörnyeteget, és megrengette az egész sikátort. A talaj felpúposodott, mintha megolvadt volna, és viharos tengerként hullámzott.
     A törpe asszonyság felrepült a levegõbe. A mellette lévõ épület tornáca nyikorogva megcsavarodott, majd az egész ház összeomlott, amikor a sikátoron végigvonuló hullám odaért alá, és feldobta a levegõbe.
     Dahlia érezte, hogy a levegõbe emelkedik. A nõstény drider ekkor már lefelé zuhant, a lábai összetöpörödtek a teste alatt, mintha elolvadtak volna, az arca eltorzult a fájdalomtól, halálsikolyra nyílt a szája.
     A hullám továbbterjedt, fel egészen a dombra, ahol ledöntötte a drow varázslókat a lábukról, és a levegõbe repítette Entrerit és Tiagót, akik a Kõfejtõ Pihenõje elõtt vívtak ádáz párbajt egymással. A hullám az utca túloldalára is átcsapott, odébb penderítve Yerrininae-t, aki torkaszakadtából ordított – a szeretett Flavvart siratta.
     Dahlia kifacsarodva zuhant le, nem tudta védeni magát. A bokája és a térde is kificamodott, majd arccal elõre terült el az utcakövön. Sikerült felkönyökölnie. A törpét kereste a tekintetével, aki az utca közepén ücsörgött, kábán, viharverten. Ámbra rémülten nézett vissza rá, kétségbeesett grimaszba ránduló arcáról leolvasta, hogy a hatalmas termetû drider, a hím szörnyeteg idõközben odaosont a háta mögé – a következõ pillanatban vakító robbanás terítette be õt, messzire repítette, majd minden elsötétült.
     
     -------------------------------------------------
     
     A makacs tagadás uralkodott el az orgyilkoson, nem akarta elfogadni a sorsát. Miközben ott birkózott a tetõn a Baenre nemessel, hozzáragadva a különleges erõvel bíró pajzshoz, az oldalára billent, környezetének szélesebb látképe tárult a szeme elé. A látóhatár végén az elf nõ ekkor esett el. Magatehetetlenül, védtelenül feküdt az utcán, kiszolgáltatva a hatalmas termetû hím dridernek.
     A törpe asszonyság sem járt jobban, ezt is azonnal felmérte. Kábán, halálra vált arccal ült az utca közepén, és meredten nézte a közeledõ szörnyeteget.
     A makacs tagadás és a végtelen harag uralkodott el az orgyilkoson. Sikerült úgy fordulnia, hogy megvethesse a lábát a tetõn, majd dacos ordítás kíséretében felpattant, magával rántva a drow-t. Ugyanezzel a lendülettel megpördült, és minden erejét beleadva oldalra taszította ellenfelét. A ragacsos pajzs végre elengedte a ruháját, õ pedig a tovapenderülõ Tiago után tántorgott.
     Két lépés után azonban meggondolta magát, irányt váltott, és a tetõ távolabbi vége felé iramodott.
     Újabb nyílpuskalövedék találta el, majd még egy, végül legalább egytucatnyi. A sebhelyek égtek, akár a tûz, a drow méreg gyorsan terjedt szét a testében. A tagjai elnehezültek, a látása homályossá vált, az érzékei eltompultak, és be kellett látnia, hogy a Baenre nemes hamarosan utoléri õt.
     A tetõ pereme felé vetõdött, vagy inkább csak zuhant, hiszen béna lábából kiszállt az erõ, és összecsuklott alatta. Elõrenyújtotta a karját, hogy kúszva közelítse meg a tetõ szélét, és levethesse magát a mélybe.
     De nem ez volt a szándéka. Nem azért kezdett vad rohanásba, hogy elmeneküljön, hiszen nem nyerhetett egérutat a drow-k elõl. A tõrét azonban még megmenthette.
     Lenyúlt az eresz alá, beakasztotta a karját, és utolsó erejével gondosan elrejtette a tõrt, majd áthúzta magát a peremen, elengedte az ereszt, és egyszerûen csak lezuhant a földre.
     Nagyot nyekkent, de makacsul feltápászkodott, és odébb tántorgott, a közeli épületek között cikázott, egyszer jobbra, egyszer balra fordult, de már nem reménykedhetett semmiben, a drow-k gúnyos kacaja kísérte minden egyes lépését. Mikor végre úgy ítélte meg, hogy kellõ távolságra csalta el az üldözõit imádott fegyverétõl, abbahagyta szánalmas menekülését, megállt, és megfordult, hogy szembenézzen Tiago Baenre-vel.
     A drow méreg elõbb ragadta el õt, mint hogy az ifjú nemes harcos odaérhetett volna hozzá. Minden erõ kiszállt a tagjaiból, az érzékei cserbenhagyták.
     Még hallotta Tiago Baenre hangját – aki a nevén szólította õt! –, amit meglehetõsen különösnek, sõt hihetetlennek talált, de azt már nem tudta megfejteni, hogy miért.
     
     -------------------------------------------------
     
     Hõhullám csapott át a teste felett, és teljes egészében beborította. Szûnni nem akaró fémcsörgés zúgott a fülében. Úgy érzékelte, hogy talpon van, de nem volt biztos benne, és nem is értette, miként lenne ez lehetséges, hiszen szemernyi erõ sem maradt a lábában.
     Hûvös, fémes tárgy nyomódott az arcának, talán egy kard rideg lapja.
     Az elf nõ kinyitotta a szemét, és azonnal felismerte a helyet, illetve tudatosult benne, hogy ismeri azt a helyet, de semmit sem értett az egészbõl. Emlékezett arra a hatalmas robbanásra az utcán, amikor Kozah Tûjébõl kiszabadult a felgyülemlett mágikus energia. Maga elõtt látta a nõstény dridert, amint összetöpörödik, miközben halálra ég.
     Összerezzent, amikor felidézte az õt beterítõ robbanást, majd metszõ hangon felsikoltott, mert Effron jutott az eszébe, a fia, aki szintén szénné égett. Próbálta megmenteni õt, ott állt közvetlenül mellette, mégsem sikerült.
     – Üdv az élõk közt! – mondta egy felettébb ismerõs hang, amitõl végre visszazökkent a valóságba.
     Nem vette el az arcát a hûs fémpánttól, amelyen nyugodott, csak a szemét mozgatta oldalra, így nézett körül, és pillantotta meg a beszélõt, Artemis Entrerit.
     A férfi egy fémketrecben lógott, amely leginkább vaspántokból készült koporsónak tûnt, szorosan megfeszítve, erõsen tartva õt.
     Õt is ugyanolyan ketrecbe zárták.
     – Ismét fogságban – hallotta az orgyilkos lemondó hangját. Minden remény elhagyta, semmiféle érzelem nem látszódott rajta, úgy tûnt, nem érdekli, hogy milyen sors vár rájuk.
     Dahlia tudta, hogy Gauntlgrymben vannak, méghozzá a kovácsmûhelyben, és mindössze néhány lábnyira lógnak a talaj felett. Goblin rabszolgák sürgölõdtek a kohók körül, fémforgácsot és egyéb törmeléket talicskáztak ki, és megmunkálásra váró fémrudakat hoztak be. A drow mesterek az üllõk mellett álltak, és lázasan végezték a munkájukat.
     Próbált az orgyilkos felé fordulni, de olyan szorosan leszíjazták, hogy egyszerûen nem tudta elfordítani a fejét. Az erõfeszítéstõl megmozdult a ketrec, enyhén oldalra fordult, és mielõtt visszabillent volna az eredeti helyére, egy harmadik ketrecet vett észre az orgyilkos mögött.
     – Effron – suttogta hitetlenkedve, nem is mert reménykedni benne, hogy ez igaz lehet.
     – Afafrenfere – helyesbített Entreri. – Bár azt hiszem, hogy már rég halott. Órákkal ezelõtt magamhoz tértem, és meg se moccant, még csak egy hangot sem adott ki.
     – De ide hozták õt – vitatkozott az elf nõ.
     – Hogy még ezzel is kínozzanak minket, semmi kétség – vélte Entreri. Hangos nyögéssel fejezte be a mondatot, az egyik drow ugyanis odalépett a ketrece mögé, és kíméletlenül megbökte õt a kezében lévõ izzó piszkavassal. Ezt követõen komótosan odaballagott Dahlia ketrecéhez, és nagy élvezettel érintette hozzá a forró fémet csupasz bokájához.
     Velõtrázó sikoly hasított a kovácsmûhely levegõjébe.
     Senki sem kapta fel a fejét a hangra, sem a goblin rabszolgák, sem a drow mesterek. Miután elmúlt a fájdalom, ismét az orgyilkosra nézett, és próbálta meghintáztatni a ketrecét, de a férfi tagadólag megrázta a fejét.
     Tudta, hogy Entreri volt már hasonló helyzetben, amikor Menzoberranzan sötét városában sínylõdött a drow-k fogságában. Néhány részletet elmesélt neki arról az idõszakról, és jóval kíméletlenebb esetekrõl is beszámolt, mint az izzó piszkavas. Egy ízben bevallotta neki, hogy inkább meghalna, mintsem ismét a könyörtelen sötételfek karmai közé kerüljön.
     Összerezzent, és egész testében megborzongott a gondolat hatására. Õ felszíni elf, a drow-k õsi, leggyûlöltebb ellensége.
     Halálra kínozzák, efelõl semmi kétség, és a szenvedései hosszú évekig tartanak majd.
     
     -------------------------------------------------
     
     Berellip Xorlarrin magasra emelte négyágú korbácsát, és lesújtott vele a ketrecben lógó alakra. A négy kígyófej egyszerre mart az áldozat lábaiba, mélyen beléjük mélyesztve a fogaikat, feltépve a bõrt, de a szerzetes össze se rezzent, meg se nyikkant.
     – A barátotok halott – közölte a papnõ az orgyilkossal és az elf nõvel, miután úgy helyezkedett elõttük, hogy mindketten jól láthassák. – Szerencsésnek mondhatja magát – tette hozzá.
     Entrerire szegezte a tekintetét, és gonosz vigyor terült szét az arcán.
     – Szóval Bregan D’aerthe? – gúnyolódott vele. – Miféle hazugságot tartogatsz még a számomra? Pont õk, az állítólagos szövetségeseid tájékoztattak minket a visszatértetekrõl.
     Az orgyilkos nem felelt.
     – Kiderítjük, hogy hol tartózkodtál az elmúlt húsz évben, efelõl ne legyenek kétségeid – folytatta. – Utána pedig meghalsz, hogy miként, az már rajtad múlik. Áruld el, hol bujkál Drizzt Do’Urden!
     – Nem tudom – felelte az orgyilkos, és beszéd közben oldalra sandított. Két drow férfi lépett be a látóterébe, és ment oda a szerzetes ketrecéhez. Az egyikük csörgõ kulcsokkal babrált, mintha arra készülnének, hogy kivigyék a holttestet a kovácsmûhelybõl.
     A Xorlarrin fõpapnõ gonoszul kacagott.
     – Legyen! – intett a két drow férfinak, hogy távozzanak. – Hagyjátok! Hadd szagolják a bûzét, hogy egy pillanatra se felejtsék el, milyen sors vár rájuk, hogy hamarosan együtt rohadnak el.
     Ezt követõen az elf nõ felé fordult.
     – Hol vannak a társaid? – kérdezte.
     Dahlia nem felelt, szorosan összezárta a száját, megfeszítette az izmait, és acélos tekintettel nézett vissza a kínzójukra. A fõpapnõ ismét harsány hangon kacagott, gonoszul, kegyetlenül, semmi mást nem élvezett jobban a fájdalomnál, ebben lelte csak az örömét. Megfordult, magához intett egy szolgát, aki kosarat cipelve sietett oda hozzá, és átnyújtotta neki.
     A fõpapnõ leemelte a fedelét, felfordította, és torz, megfeketedett fejet borított ki belõle a padlóra. Nem pattant fel a levegõbe, és nem is gurult odébb, nedves cuppanással állapodott meg, még ki is lapult kissé, és valamiféle folyadék szivárgott belõle.
     – A fiad, gondolom – vetette oda Berellip foghegyrõl, és bár Dahlia eltökélte, hogy nem adja meg ezeknek a szörnyetegeknek az élvezetet, most mégis keservesen felsikított.
     Õ maga sem sejtette, hogy ekkora fájdalmat okoz majd, ha rég halottnak hitt fiát valóban holtan látja maga elõtt, akirõl úgy tudta, hogy õ maga ölte meg évekkel ezelõtt, amikor csecsemõként levetette a szikláról. Most mégis zokogott, és mérhetetlen gyûlöletet érzett az egész világ iránt.
     A drow mesterek ezúttal abbahagyták a munkát, felé fordították a fejüket, és gúnyosan kacagtak a nyomorán.
     
     -------------------------------------------------
     
     A kohók sosem pihentek, amikor a drow mesterek elfáradtak, váltásként újak álltak a helyükre, hogy folyamatosan folyjon a munka.
     Az orgyilkos félig ébren, félig eszméletlenül lógott a ketrecben, az eltelt órák alatt teljesen kimerült, és már hangosan korgott a gyomra az éhségtõl. Már rég nem érdekelte a hõ, sem a hangok, sem bármi egyéb. A drow-k jöttek-mentek, a goblinok futva végezték a dolgukat, és… többé semmi sem számított, értelmét vesztette minden. A szerzetes még mindig ernyedten, élettelenül lógott a mellette lévõ ketrecben.
     Dahlia még mindig zokogott a jobbján, de már jobbára csak erõtlenül szipogott.
     Kizárólag ez a keserves hang keltett érzelmeket a bensõjében. Önnön sorsát elfogadta – belátta, hogy hamarosan meghal, és ezt semmi sem gátolhatja meg –, de valamiféle érthetetlen oknál fogva mélyen megérintette, ami az elf nõvel történt, belesajdult a szíve, ha arra gondolt, amit át kellett élnie.
     Oda akart menni hozzá. Meg akarta ölelni, és megnyugtató szavakat suttogni a fülébe, hogy átvészelje ezt az újabb borzalmat. Ki akart szabadulni a ketrecébõl, ha másért nem is, csak azért, hogy elvigye azt a torz, megfeketedett fejet onnan, hogy az anyja ne láthassa, hogy ezzel is enyhíthesse a kínjait.
     Több alkalommal is felé nyújtotta a kezét, hogy megérintse, és egyszer-egyszer majdnem hozzá is ért a bõréhez, majd egy ízben az elf nõ is felemelte a karját.
     A drow-k azonban a kínzás nagymesterei, tökéletesen értik a módját, hogy miként okozzanak még nagyobb fájdalmat, miként taszítsák még nagyobb reménytelenségbe áldozataikat.
     Majdnem összeért az ujjuk.
     Dahlia szipogásának hangja ott visszhangzott a fülében és a szívében.
     Szentül hitte, hogy Jarlaxle tette ezt vele. A fõpapnõ a Bregan D’aerthe-t említette. Szóval Jarlaxle ismét feláldozta õt a saját önzõ céljai érdekében.
     Ugyanakkor ennek semmi értelmét nem látta. Jarlaxle oldotta fel a medúza átkát az Árnyzuhatagban, és mentette meg ezzel az életét. De mi végre? Ezért?
     Mindenesetre elátkozta a drow zsoldosvezért az orra alatt, és ismét az elf nõre nézett.
     Semmire sem vágyott jobban, mint hogy odamehessen hozzá, és segíthessen rajta.
     Ezek az idegen érzések alaposan meglepték õt.
     


     TIZENHARMADIK FEJEZET
     
     FAGYOS ÉJSZAKAI KÖD
     
     – Meg sem kérdeztem, hogy érzed magad – fordult Catti-brie Drizzt felé. Az éjszakai tábor szélén ücsörögtek a sima felületû sziklákon, a csillagokkal pettyezett égbolt alatt. Az évszakhoz képest kellemesen meleg szellõ csiklandozta az arcukat.
     – Mivel kapcsolatban? – kérdezte a drow.
     – Ezzel az egésszel – felelte a lány. – Az események alakulásával, a visszatéréssel…
     – Mi mást érezhetnék, mint bizsergetõ borzongást? – beszéd közben a tenyerébe zárta felesége kezét.
     – De mindez nyilvánvalóan letaglózó élmény lehet. Eljutottál már arra a pontra, hogy valóban felfogd, mindez valóságos?
     A drow halkan, visszafogottan, beletörõdõn kuncogott.
     – Talán túlságosan is belefeledkeztem az örömömbe ahhoz, hogy komolyan foglalkozzak ezzel a kérdéssel. Persze el kell ismernem, hogy akadtak aggályaim és félelmeim… elvégre Wulfgar is hasonló, nagyszabású ármánykodásról és megtévesztésrõl mesélt nekünk abból az idõszakból, amíg Errtu fogságában sínylõdött.
     – Szóval ez az egész csak csalfa álom lenne? – kérdezte Catti-brie. – Nagyszabású ármány?
     – Nem – vágta rá a drow habozás nélkül. – De ha az is lenne, engem nem érdekel! – A lányra nézett, aki hátradõlt, enyhén elhúzódva tõle, és kíváncsi tekintettel fürkészte az arcát.
     – Amit észlelünk és érzékelünk, az valóságos – magyarázta a férfi. – És ez a valóság most mindennél nagyobb örömet okoz a számomra. Mintha elhalasztották volna a halálos ítéletemet – harsányan kacagott, majd elõrehajolt, és megcsókolta a lányt.
     – Szóval akkor mindez valóság – szögezte le Catti-brie. – De valóban örömet okoz a számodra?
     – Talán kételkedsz benne, szerelmem?
     – Természetesen nem! De ennek az egésznek letaglózó élménynek kell lennie. Nekünk megadatott a szabad választás lehetõsége, fõleg nekem és Regisnek, hiszen a mi életünk attól a naptól kezdve nem folytatódott, hogy Mielikki eljött értünk Mithrill Csarnokba és magával vitt, hogy meggyógyítsa sérült elménket. Az idõ megállt a számunkra, az évek múlása elvesztette a jelentõségét, nem úgy neked, aki évszázadnyi életet éltél le nélkülünk, és még az utóbbi két évtized is kizárólag azzal telt, hogy eljussunk az elõre kijelölt helyre az elõre meghatározott idõpontban, hogy a Csarnok Vándorai újból egyesülhessenek. Mi tudtuk, hogy mi vár ránk, hogy mire számíthatunk – sõt ami azt illeti, kifejezetten erre készültünk –, téged mindez azonban döbbenetes és felfoghatatlan meglepetésként kellett, hogy érjen, nem számíthattál rá, hogy az ösvény, melyen jártál, ebbe az irányba kanyarodik.
     – Ez a legkellemesebb meglepetés, ami bárkit is érhet élete során, nekem elhiheted – biztosította róla a drow.
     – Õszintén mondod?
     A férfi átkarolta az ifjú asszonyt, és közel húzta magához, hogy puhán összeérjen a testük.
     – Száz éven keresztül hiányoztatok. Mindannyian… de leginkább te.
     – Ez fájdalommal tölt el – suttogta Catti-brie, ám a kósza leintette õt, és határozottan megrázta a fejét.
     – Nem – mondta. – Az emléked tápláló étek volt, nem kínzó teher – magyarázta. Halkan kuncogott, majd ismét elõrehajolt, és arcon csókolta õt, hogy megágyazzon a következõ mondatnak. – Próbáltalak elfelejteni.
     – Ettõl úgy érzem magam, mint akit határtalanul szeretnek – dorombolta a lány.
     – Õszintén mondom – folytatta Drizzt komoly hangon. – Amikor Innovindil oldalán harcoltam az orkok ellen, amikor azon jártak a gondolataim, hogy halott vagy, hogy mindnyájan halottak vagytok, akkor egészen egyértelmû tanácsot adott nekem. Rövidebb szakaszokra osztva éld az életed, egyik emberöltõbõl lépve át a másikba. Az elf lét elkerülhetetlenül együtt jár a fájdalmas veszteséggel. Próbáltam megfogadni a tanácsát, és ennek megfelelõen élni tovább, de eddig mindig kudarcot vallottam. Próbáltalak elfelejteni, de nem sikerült. Ott voltál velem minden egyes nap. Ki akartalak rekeszteni az elmémbõl, megtagadni az emlékeket, de mindhiába.
     Elhallgatott, és ismét megcsókolta õt.
     – Volt másik szeretõm, de soha nem tapasztaltam meg újra az igaz szerelmet – folytatta. – Talán Mielikki nyúlt le hozzám és érintette meg a szívemet, talán õ suttogta a fülembe, hogy egy nap visszatérsz…
     – Te nem hiszel ebben.
     – Nem, valóban nem – ismerte el a férfi. – Akkor mi a magyarázat? Talán egyszerûen csak szerencsések voltunk, amiért ránk talált az igaz szerelem, és ez a szoros kötelék még a halálon túl is megmaradt?
     – Szerencsések vagy átkozottak? – kérdezte Catti-brie fanyar mosollyal az ajkán. – Nem voltál magányos?
     – Nem – felelte Drizzt habozás nélkül, egy pillanatig sem kellett gondolkodnia a válaszon. – Csak akkor voltam magányos, amikor megtagadtam az emlékedet. Csak akkor voltam magányos, amikor Dahliával éltem, akit soha nem tudtam szerelemmel szeretni. Amikor azonban Catti-brie szelleme ott vándorolt az oldalamon, akkor nem voltam magányos. Nem, mert akárhányszor mosolyogtam az elmúlt száz esztendõ alatt, mindig rád emlékeztem – hátrapillantott a válla felett, és három másik társukra nézett, akik a tûz mellett ücsörögve osztották meg egymással az elmúlt két évtized izgalmas és hihetetlen kalandjait. Érdeklõdve ráncolta össze a homlokát, amikor a hatalmas termetû barbár nagy vödör vizet tett le a félszerzet elé, aki teketóriázás nélkül beledugta a fejét. – Vagy éppen rájuk – tette hozzá mosolyogva.
     Catti-brie erõsen megszorította a kezét.
     – Különös aura lengi körül Regist – váltott témát a lány.
     – Aggódnunk kellene valami miatt? – kérdezte a kósza.
     – Nem, nem ilyesmire gondolok. Egyszer azt mesélte nekem, hogy szinte ugyanúgy elemében érzi magát a vízben, mint a szárazföldön. Nézd csak, számold, hogy milyen hosszú ideig képes a víz alatt tartani a fejét… sokkal tovább, mint bármelyikünk, már ha versenyeznénk.
     A kósza éberen figyelt. A félszerzet valóban lenn tartotta a fejét, és közben folyamatosan csettintgetett az ujjával. Talán azért, hogy így kövesse az idõ múlását, talán azért, hogy jelezze a barátainak, még mindig életben van. Bruenorra nézett, aki csípõre tett kézzel állt a félszerzet felett. A törpe viszonozta a drow pillantását, és hitetlenkedve csóválta a fejét.
     Tovább vártak, a szívverésüket számlálva, de Regis még mindig nem emelte ki a fejét a vödörbõl, és tovább csettintgetett az ujjával, mindenféle erõlködés nélkül.
     – Nem jó ez így – morgott a törpe.
     – Talán hal volt az apja? – kérdezte a barbár.
     – Az anyja, ezt állítá.
     – Egy hal?
     – Nem hal, de az egyik õse valami… dzsenaszi, vagy micsoda.
     Egy örökkévalóságnak tûnõ idõ után a félszerzet végre kiemelte a fejét a vödörbõl. Önelégülten vigyorgott, egyáltalán nem zihált, nem kellett levegõ után kapkodnia.
     – Genasi – suttogta Catti-brie a drow-nak, miután visszafordultak a csillagos égbolt felé, majd kitekintettek a Szirtek hullámzó vidékére. – Úgy hiszi, hogy genasi vér csörgedezik az ereiben.
     – Azt sem tudom, hogy ez mit jelent.
     – Azt, hogy õ síkivadék – magyarázta Catti-brie. – A genasi valamilyen elemi képességgel megáldott dzsinn, aki a legendák szerint emberekkel párosodik. Genasi-félszerzet utódról még nem hallottam, de elméletileg lehetséges.
     – Úgy tûnik, hogy Regis esett át a legnagyobb változáson közülünk, és nem csak fizikai értelemben – vélte Drizzt.
     – Talán igen. Egyikünk számára sem telt el annyi idõ, mint számodra, de mindnyájunkat felsõbb erõk érintettek meg, ez teljesen bizonyos. Mint ahogy az is teljesen bizonyos, hogy õ a régi Regis, ugyanaz a félszerzet, akit egykor ismertél és szerettél.
     – Én a küllemében beállt változásokra gondolok, és az elszántságára és a céltudatosságára, nem a jellemére. Egyáltalán nem.
     – Hiszed is, vagy csak reménykedsz benne?
     – Mindkettõ! – csattant fel a kósza, majd harsány nevetésben tört ki.
     – Mi átszeltük a halál birodalmát – jegyezte meg Catti-brie, mintha ezzel mindent megmagyarázna.
     A drow hátradõlt, és komoly arckifejezést öltött.
     – Azt hinném, hogy e miatt az élmény miatt csak még jobban elborzaszt a lehetõség – jegyezte meg.
     – Miféle lehetõség?
     – Az újbóli halál lehetõsége. Ti négyen mégis önként, félelem nélkül sétáltok bele a legnagyobb veszedelem közepébe is. Éppen vámpírvadászatra készülünk, méghozzá egy igen sötét helyen.
     – Utána pedig háborúba indulunk, legalábbis nagyon úgy tûnik, és igen, önként.
     – Boldogan? Boldogan mentek a halálba?
     – Természetesen nem. De boldogan vágunk bele a kalandba, bármi várjon is ránk.
     Ekkor fagyos, dermesztõ fuvallat csapta meg õket, mintha megváltozott volna a szélirány, és már az északi, havas hegycsúcsok felõl fújt volna. Az enyhén reszketõ Catti-brie közelebb húzódott a drow-hoz, hogy felmelegítse magát.
     Köd képzõdött nem sokkal elõttük, és a kósza összevont szemöldökkel vizsgálgatta. Nem talált magyarázatot az idõjárásban beállt hirtelen, nagymértékû változásra. A levegõ jelentõs mértékben lehûlt, mintha valami kiszippantotta volna belõle a meleget, ugyanakkor nem borította hó a tájat és nagyobb vízfelületrõl sem tudott a közelben. De akkor mi idézte elõ a ködöt?
     Méghozzá a fagyos ködöt, állapította meg, amikor közelebb gomolygott hozzájuk.
     A fagyos, halálos ködöt.
     
     -------------------------------------------------
     
     – Mindég egy újabb mese, igaz-e, Bendõkorgi? – hahotázott Bruenor, amikor a félszerzet végre méltóztatott kiemelni a fejét a vízzel teli vödörbõl. – Véled mindég minden rendhagyó, igaz-e?
     – Lételemem a szórakoztatás – felelte a félszerzet modoros és egyben színpadias meghajlás kíséretében, majd felegyenesedett, és hevesen megrázta az üstökét, ahogy a vizes kutyák szokták, beterítve a törpét a kövér vízcseppekkel.
     – Brrr – morgott Bruenor, mert hirtelenjében vacogni kezdett a foga, amit a kellemetlen vízcseppeknek tudott be.
     De az izmos barbár is felállt, és megdörzsölte a karját, és amikor kifújta a levegõt a tüdejébõl, az felhõként rajzolódott ki a szája elé.
     – Hideg lett – állapította meg a törpe.
     Regis is hozzá akart szólni a témához, de amikor a barátjára nézett, vagyis inkább a háta mögé, akkor a torkára forrtak a szavak.
     Észrevette a gomolygó ködöt.
     Azonnal felismerte. Látta már ezt a ködöt.
     – Mégis miféle mesével akarál még szórakoztatni minket, Bendõkorgi? – kérdezte a törpe széles vigyorral az arcán. – Félig madár vagy, félig meg hal? Repülsz is tán?
     Ami azt illeti, Regis valóban tartogatott még egy mesét a barátai számára, de erõsen kételkedett benne, hogy Bruenor szórakoztatónak találná. És abban a pillanatban azt kívánta, bárcsak félig madár lenne, és elrepülhetne onnan!
     – Fussatok! – lehelte még a suttogásnál is erõtlenebb hangon. – Ó, kérlek, meneküljetek!
     – He? – értetlenkedett a törpe.
     A félszerzet továbbra is meredten bámulta a törpe háta mögött gomolygó ködöt, és reménytelenül rázta a fejét. Az a bizonyos köd ugyanis szép lassan alakot öltött, és magas, ösztövér férfivé állt össze.
     – Fussatok! – kiáltotta ezúttal teli torokból, és hátrált néhány lépést. – Bruenor! Mögötted!
     Wulfgar nekilódult, és beugrott a törpe és a félszerzet közé, miközben istene nevét ordította.
     – Tempus! – harsant a csatakiáltás. Meglóbálta a feje felett súlyos harci pörölyét, és útjára engedte. A veszedelmes fegyver pontosan a törpe feje felett zúgott el, a barbár ugyanis Bruenor harci sisakját használta a célzáshoz, az egyik oldalon az ép, a másikon a csonka szarvat használva irányzékként.
     – Héj-hó! – méltatlankodott a törpe, és lehajolt, amennyire csak tudott. Azonnal felegyenesedett és a háta mögé pillantott. Még látta, ahogy Égisz-agyar nekicsapódik a vigyorgó, emberszerû alaknak, aki gomolygó ködfelhõbe burkolózva közeledett felé.
     Tekergõzõ ködpamacsok törtek ki az alak testébõl minden irányba, amikor eltalálta õt a fegyver, mintha õ maga lett volna a köd.
     Nem mutatta jelét fájdalomnak, tán meg sem érezte a csapást. Úgy tûnt, hogy a találat pillanatában anyagtalanná válik, amíg a halálos harci pöröly keresztülhatol a testén, majd a köd újra gomolyogva sûrûsödni kezdett, és ismét felöltötte annak a sovány, vigyorgó férfinak az alakját.
     – Mi folyik itt, Bendõkorgi? – kérdezte Bruenor, miközben a társai mellé hátrált, majd araszolni kezdett a csatabárdja felé.
     – Ez… Feketelélek – hebegte a félszerzet. – A halálúr.
     Az iszonyatos teremtmény közelebb siklott hozzájuk. A szeme a bensõjében izzó démoni tûztõl ragyogott. Lesoványodott, rothadófélben lévõ arca folyamatosan rángott, mintha alakot akarna váltani.
     A barbár harcos ismét marokra fogta harci pörölyét, a törpe pedig csatlakozott hozzá, immáron éles csatabárdjával a kezében. A félszerzet is Wulfgar mellé lépett a másik oldalon, és mindhárman kiguvadó szemmel, bambán bámultak Feketelélekre, képtelenek voltak kiszabadulni a gomolygó köd bûbája alól.
     Mindhárman halálra rémültek. Nem tudtak megmoccanni.
     Ebben rejlett a nagyhatalmú halálúr igazi ereje, ami jócskán meghaladta azt a mértéket, amit a tapasztalt kalandozó egy hozzá hasonló élõholt szörnyetegtõl várna. Feketelélek behatolt ellenfele bensõjének legmélyére, ott kitapogatta élete legnagyobb félelmét, és azt használta fel, hogy az elkerülhetetlen halál ígéretével riogassa. Aki ránézett rothadó arcára, önmagát látta benne. Aki szemtõl szemben állt Feketelélekkel, az a saját sírját látta maga elõtt, a saját rothadófélben lévõ tetemét, tekergõzõ férgekkel a szemgödrökben, amelyek alig várják, hogy lakmározzanak a puha, lágy agyvelõbõl.
     Ez az igazi borzalom.
     A félszerzet Pericolo Tolpolinóra gondolt, aki reszketve ült a karosszékében, és szó szerint szörnyethalt a félelemtõl. Maga elõtt látta, ahogy a Nagyapó haja egyik pillanatról a másikra kifehéredik. A korosodó félszerzet a saját sírját látta visszatükrözõdni a halálúr arcában, és benne a saját tetemét, és neki sem tetszett a látvány, õ sem tudta feldolgozni, ahogy egyetlen halandó sem.
     Regis most értette csak meg, hogy miben is rejlik a halálúr igazi ereje.
     És most, hogy ezt megértette, azzal is tisztába jött, hogy õ nem fogékony annyira erre a bûbájra, amennyire az idõs Pericolo volt. Ahogy a társai sem, hisz a törpe és a barbár is megjárta már a halált. Sõt mi több, Bruenor elvándorolt Gauntlgrymbe, és a saját szemével látta a kövek alá temetett tetemét, de õ maga is tudta, hogy korábbi teste hol fekszik a Mithrill Csarnokban, ahogy Wulfgar is tudta, hogy a Jeges Szelek Völgyének melyik zugában fújják a szelek a csontjait.
     – Gyûjj hát akkor, te ocsmány, rothadó féreg! – hergelte õt a törpe, Wulfgar pedig keményen a tenyerébe csapta harci pörölye nyelét.
     Feketelélek megállt, kihúzta magát, oldalra nyújtotta mindkét karját, széles ingujjai aláhulltak, és a földet söpörték. Szikrázó villámok cikáztak csontvázszerû ujjai mentén.
     – Tud egy s mást! – figyelmeztette Regis a társait.
     Bruenor elõreszökkent, a barbár pedig ismét meglóbálta harci pörölyét, de mindketten megtorpantak, mert ekkor fekete alak tûnt fel a semmibõl, és oldalirányból a halálúrra vetette magát. Ismét ködpamacsok törtek ki a halálúr testébõl, de ezúttal nem tudott idõben anyagtalanná válni, ezért a fekete párduc – hisz természetesen Guenhwyvar volt a támadó – elsodorta õt.
     Drizzt bukkant elõ a sötétbõl, fegyverrel a kezében, és habozás nélkül az élõholt szörnyetegre vetette magát.
     Feketelélek ekkora azonban már eltûnt, tovaillanó köddé vált, amit elsodort az esti szellõ, és a következõ pillanatban már a barbár harcos mellett öltött új alakot. Az egymás mellett álló három bajtárs egyszerre kiáltott fel a meglepetéstõl, de nem sokáig táthatták a szájukat, mert a halálúr csontos keze máris lendült, hogy megüsse Wulfgart.
     A sovány ujjak mentén cikázó villámok ereje elszabadult az érintkezés pillanatában, és a hatalmas termetû barbár a levegõbe emelkedett, majd átrepült Regis feje felett. A tábor peremén ért földet, ahol átbucskázott a korábban ülõalkalmatosság gyanánt odahelyezett fatörzsön.
     Bruenor azonnal lesújtott a csatabárdjával az élõholt teremtményre, de az ismét köddé vált, õ pedig kibillent az egyensúlyából, hisz csak a puszta levegõt találta el, és az ütés lendülete oldalra rántotta. Ha ez még nem lett volna elég, Guenhwyvar is átszáguldott a tovalibbenõ ködön, és keményen nekicsapódott a törpének, aki nagyot nyekkenve nyúlt ki a földön.
     Regis látta, hogy az anyagtalan halálúr egyenesen felé suhan. Életre hívta mágikus gyûrûjének erejét, átlépett a téren az élõholt szörnyeteg háta mögé, és ezúttal Feketelélek markolta meg a puszta levegõt, õ pedig megpördült, és azzal a lendülettel beledöfte a tõrét az ellenség hátába.
     A félszerzet érezte, hogy a penge szilárd testet ér, de az érzés kérészéletûnek bizonyult, Feketelélek ugyanis szinte azonnal ismét tapinthatatlan köddé vált.
     A halálúr ott hagyta Regist, és átsuhant a tábor túloldalára, ahol a drow-t vette célba. A félszerzet figyelmeztetõen kiáltott, de a kósza már ezt megelõzõen mozgásba lendült. Futtából rugaszkodott el, ugrás közben megpördült a levegõben. Egyszerre mozgatta mindkét szablyáját, jobbra és balra, illetve elõre és hátra tolva õket, sebes mozdulatokkal váltogatva a két oldalt.
     Feketelélek ismét alakot öltött, pont a drow elõtt, a két penge pedig kíméletlenül belemart köpenybe bugyolált testébe.
     A halálúr azonban önként állta a csapásokat, mert a következõ pillanatban kinyújtotta a karját és nyitott tenyerével megérintette a drow-t, aki fájdalmas arccal tántorodott hátra, kiszállt a tagjaiból az erõ, és egy pillanatig semmi másra nem tudott figyelni, csak arra, hogy ne ejtse ki a szablyáit a markából. Megrázta magát, és gyorsan összeszedte maradék erejét, majd védekezõ testtartást vett fel, hisz a halálúr tovább közeledett felé.
     Oldalra vetõdött, olyan messzire, amennyire csak tudott, ugyanis vörösen izzó tûzgolyó jelent meg az élõholt teremtmény feje felett, ami a következõ pillanatban hevesen lángoló tûzoszlopként csapott le a halálúrra, teljesen beterítve azt. Feketelélek azonban ismét köddé vált, de szinte azonnal újból alakot öltött, mindössze néhány lépésnyire onnan, és megpördült, hogy szembenézzen a támadójával. Megperzselõdött köpenye füstöt eregetett, de ez egyáltalán nem zavarta õt, amikor farkasszemet nézett a törpével és a félszerzettel, majd a barbár harcossal, aki tántorogva ugyan, de visszatért a tábortûz fénykörébe. Harcra készen.
     Villás végû villám csapott le a három bajtársra. Egyszerre vetõdtek oldalra és ordítottak a fájdalomtól. Pörögve-forogva fetrengtek a földön, nehogy lángra kapjon a ruhájuk.
     Guenhwyvar fekete alakja tört elõ a vakító villanás belsejébõl. Újabb, ezúttal misztikus mágikus csapás érkezett oldalirányból. Mágikus lövedékek jelentek meg a tábortûz fénykörében, majd csapódtak nagy sebességgel a halálúr testébe, csúnyán megégetve õt. Az élõholt csak ekkor fedezte fel a hatodik ellenfelet, a fehér köpenyes nõt, aki az éjszakai sötétség leple alatt megbújva ácsorgott a tábor szélén.
     Feketelélek köddé vált, és tovasuhant a felé repülõ fekete párduc elõl. Guenhwyvar átsuhant a puszta levegõben, a mancsa nem ért célt, és amikor leérkezett a földre, a karmait mélyen belevájta a földbe, felszántva a talajt, de már pördült is, hogy ismét lendületet vegyen és ugorjon.
     – Lyányom! – kiáltotta Bruenor, hogy figyelmeztesse õt.
     
     -------------------------------------------------
     
     Catti-brie jól tudta, hogy Feketelélek most õt veszi célba.
     Istennõje erejét hívta segítségül. Ragyogó fényt teremtett maga körül, és amikor megpillantotta a sebesen közeledõ ködfelhõt, mindkét kezét elõrenyújtotta, az ujjait vízszintesen, legyezõszerûen széttárta, és harapós lángnyelvekkel köszöntötte az ismét alakot öltõ élõholt szörnyeteget.
     A halálúr azonban átsuhant a mágikus lángokon, és karjának lendületes csapásával arrébb penderítette õt. Catti-brie bukfencet vetett, és amikor talpra szökkent, máris újabb varázslat szavait mormolta, ennek ellenére megkönnyebbülten lélegzett fel, amikor Wulfgar harci pörölye Feketelélek halántékán csattant, amitõl megtántorodott. A barbár harcos kihasználta az alkalmat, és rárontott, Bruenorral és Regisszel az oldalán. Drizzt is megérkezett a tábor túloldaláról, szédítõ sebességgel pörgõ szablyákkal a kezében.
     Feketelélek ismét köddé vált majd alakot öltött, és a hatalmas termetû barbár már szállt is a levegõben, harci pörölye nyele még vissza sem tért a tenyerébe.
     Ismét köddé vált, hogy az oldalra vetõdõ félszerzet elõtt jelenjen meg, de csak szívverésnyi ideig, mert máris tovasuhant a támadó törpe csatabárdja elõl.
     Mohó villámok táncoltak Catti-brie ujjainak hegyén, de nem merte szabadjára engedni õket, mert a halálúr most már szélsebesen cikázott, hol itt, hol ott bukkant fel, mindig valamelyik bajtársa közvetlen közelében.
     Egy ízben úgy vélte, hogy lehetõsége nyílik a támadásra, de a halálúr újfent köddé vált, majd a következõ pillanatban a döbbent Bruenor háta mögött jelent meg.
     A törpe felmordult és Catti-brie irányába lódult, de ekkor karmos kezek vájtak a hátába, és egy nyitott tenyér érintette meg a tarkóját, amitõl elõrebucskázott, és arccal elõre belefúródott a földbe.
     Catti-brie lemondott az elõkészített varázslatról, a villámok ártalmatlanul cikáztak tova a sötét éjszakába. Próbált tiszta fejjel gondolkodni, számba vette a varázslatait és a bennük rejlõ lehetõségeket, végül az egyik mágikus gyûrûje mellett döntött.
     
     -------------------------------------------------
     
     A drow kósza pusztító szélvészként csapott le az ellenségre, de Feketelélek még nála is gyorsabbnak bizonyult, anyagtalanná változott, és oldalra libbent.
     Drizzt számított erre és üldözõbe vette, de pördülés közben egyenesen belefordult a felé tartó fekete villámba, ami a mellkasát találta el, belé kapaszkodott és szívni kezdte az életerejét. Meredten nézte az élõholt szörnyeteget, aki ismét köddé vált, és szaggatott szélû ködpamacsok röppentek szét a levegõben a hûlt helyén, amikor Guenhwyvar rávetette magát, de a mancsa ezúttal sem ért húst, tehetetlenül suhant tova.
     Az érinthetetlen ködpamacs ide-oda cikázott, hol a tábor elején, hol a végén bukkant fel, egyszer egyik, másszor a másik vándort támadva meg, mindig más célpontot és módszert választva.
     A négy bajtárs és a fekete párduc próbált védekezõ állásba helyezkedni, de Regis ismét tovaszállt, majd Wulfgar bõgött fel fájdalmas hangon, sõt még térdre is rogyott. Guenhwyvar is hasztalan kergette a zsákmányt, bármilyen gyorsan és váratlanul ugrott is rá, egyetlenegyszer sem tudta eltalálni, a karmaival minden esetben csak a földet szántotta fel.
     A vándorok mostanra már súlyos sérüléseket szenvedtek, több sebbõl véreztek, csúnya zúzódások borították a testüket, és vészesen fogyott az erejük. Noha idõnként nekik is sikerült egy-egy ütést bevinniük, ezek szemmel láthatóan meg se kottyantak a halálúrnak.
     – Elf, taszajts balra! – kiáltotta Bruenor, pont abban a pillanatban, amikor Feketelélek megjelent mögötte, és halántékon suhintotta õt karmos kezével, amitõl oldalra tántorodott.
     Drizzt rohanvást érkezett, mágikus bokaperecei felgyorsították a lépteit, de oldalra kellett szökkennie, sõt inkább vetõdnie, ugyanis Wulfgar is megérkezett, és tomboló dühvel lendítette meg harci pörölyét. De sajna ezúttal is célt tévesztett, mire a pöröly feje odaért, Feketelélek már nem állt ott.
     A kósza belátta, bármivel próbálkozzanak is, egyszerûen nem érnek fel ennek a félelmetes ellenfélnek a gyorsaságával és erejével. Mindannyian belátták ezt, mint ahogy azt is, hogy elõbb végeznek egymással a véletlen okán a nagy vagdalkozás közepette, semmint megrendítõ csapást mérhetnének a halálúrra.
     – Szóródjunk szét! – kiáltotta Regis. – Nem tudjuk eltalálni!
     A drow azonban nem engedelmeskedett, a tovasuhanó ködgomolyag után iramodott, és amikor a halálúr ismét alakot öltött, hatalmas elánnal kezdte csépelni. Tisztában volt vele, hogy minden erõfeszítés hasztalan, de nem is az volt a célja, hogy legyõzze õt végre, csak elegendõ idõt akart nyerni Catti-brie számára.
     – Drizzt, ne! – érkezett a félszerzet kétségbeesett kiáltása, de már csak tompán, távolról hallotta, a következõ pillanatban ugyanis már a levegõben bucskázva repült tova.
     A halálos köd üldözõbe vette õt.
     Feketelélek közvetlenül a barbár széles ívben lendülõ harci pörölyének feje elõtt öltött alakot, amely kis híján letaglózta a tehetetlen drow-t. A levegõben úszó Guenhwyvar is csatlakozott Égisz-agyarhoz, de mindketten célt tévesztettek, a halálúr ugyanis ismételten köddé vált, és ezúttal Regis elõtt jelent meg. Félelmet nem ismerve, rendíthetetlenül magasodott a félszerzet fölé, akit elhagyott az erõ, megfagyott az ereiben a vér. Önnön végzetét látta visszatükrözõdni a halálúr tüzesen izzó szemében.
     Kétségbeesetten tartotta maga elé a vívótõrét, többször egymás után megszúrta az élõholt teremtményt, noha tudta, hogy nem árthat neki, a penge hegye épphogy csak megkarcolta a bõrét. Feketelélek nem is törõdött vele, arra sem vette a fáradságot, hogy köddé váljon, helyette felemelte a karját, és a félszerzet tolvaj felé nyújtotta hegyes karmokban végzõdõ kezét.
     – Gyere ide, kicsi kalóz! – mondta a halálúr síron túli, recsegõ hangon. Az amúgy is halálra vált félszerzet most már remegett, mint a kocsonya, az ájulás kerülgette. Drizzt figyelmeztetõen kiáltott a háta mögött, a tõle balra térdelõ Bruenor is teli torokból ordított, õ már látta, hogy a barátja ezúttal nem kerülheti el a végzetét.
     Regis nem bírta tovább, elájult, és miközben átzuhant az eszméletvesztés állapotába, csak tompán érzékelte, hogy a halálúr hangja kásássá válik, és csak homályosan látta, hogy az alakja megváltozik. Az arca megnyúlt, mintha megfeszítették, vagy kinyújtották volna, akár a karamellnek hívott kardparti csemegét.
     Feketelélek kinyújtotta a karját, de a karmos ujjak nem érték el a tolvajt.
     Az élõholt szörnyeteg teste hátrafeszült. Az arckifejezése döbbent értetlenségrõl árulkodott, ismét köddé vált, hogy elmeneküljön szorult helyzetébõl.
     A köd azonban ezúttal nem segített rajta. A köd, amelyen keresztül ide érkezett, szélvészként süvített ki a táborból, elsuhant az ismét ádázul rohamozó Wulfgar mellett, és átcsapott Drizzt feje felett, mielõtt szertefoszlott volna az éjszaka sötétjében.
     Néma csend borult a táborra.
     Guenhwyvar morogva, szimatolva forgolódott. A négy bajtárs értetlenül nézett össze.
     – Én lyányom – törte meg a csendet Bruenor.
     Catti-brie sétált be a tábortûz fénykörébe. Az egyik kezét ökölbe szorította, és erõsen a mellkasához nyomta, a másikat magasra emelte és elõrenyújtotta. Egy nagyméretû ékkövet tartott benne.
     – Mit tettél? – kérdezte tõle Drizzt.
     – Nem gyõzhettük le – felelte a lány elfúló hangon. – Meg kellett tennem.
     – Elfogta! – dörögte Bruenor, és végre nagy nehezen talpra kecmergett. – A kõben van! Ó, te lyány!
     – Catti? – A drow kérdõn nézett rá.
     A lány ránézett, aztán az amulettre irányította a tekintetét, majd bólintott. Végtelenül törékenynek tûnt, mintha elvékonyodott volna az erõfeszítéstõl.
     – Ezt a varázslatot Pwentnek szántuk – jegyezte meg Wulfgar. – Amit a Harpellek a gyûrûbe zártak.
     – Mit mûvelél, te lyány? – kérdezte Bruenor a kétségbeesés határán táncolva.
     – Megmentette az életünket – válaszolta Drizzt. – És most mitévõk legyünk? Visszatérünk Hosszúnyeregbe?
     Catti-brie hosszasan mérlegelte a lehetõségeket, végül megrázta a fejét.
     – Nem – felelte. – Folytatjuk tovább az utat. A halálúr csapdába esett, bebörtönöztük a lelkét, többé nem kell tartanunk tõle.
     – De felhasználtad a gyûrûben tárolt varázslatot! – sopánkodott a törpe és a félszerzet egyszerre.
     – A Harpellek adtak egy varázstekercset, azzal megújíthatom a varázslatot – felelte Catti-brie higgadtan.
     – Van még hely a kõben? – kérdezte Bruenor.
     – Azt mondtad, hogy az a varázslat meghaladja a képességeidet – emlékeztette rá Drizzt.
     – Egyszer már sikerült, a gyûrûn keresztül – felelte Catti-brie. – Ismét meglelem hozzá az erõt. Ami az amulettet illeti… majd keresünk egy másikat. Bár vissza is mehetünk, ha úgy akarjátok… de nem azt mondtátok, amikor tábort vertünk, hogy Gauntlgrym már itt van a közelben?
     – Egen, napkelte után már oda is érénk a sziklás völgybe – bólintott a törpe.
     Catti-brie vállat vont, majd Drizztre nézett, aki végighordozta a tekintetét az egész társaságon.
     – Szóval akkor irány Gauntlgrym? – kérdezte tõlük. – Bár tartok tõle, hogy el kell majd pusztítanunk régi barátunkat, és nem tudjuk õt elvinni a fõpaphoz, hogy újjáélessze és tisztességes halált hallhasson.
     Mire befejezte a mondatot, Catti-brie odaállt elé. Felemelte a karját, és megérintette õt. Kékes árnyalatú ködpamacsok kúsztak ki az ingujjából, és a gyógyító mágikus energia átjárta a drow testét. Melegséggel töltötte el, összezárta a sebeit, lelohasztotta a duzzanatait, és elûzte a fáradtságát.
     Mindannyian rosszul aludtak aznap éjjel, leginkább csak forgolódtak, egyikük sem tudta túltenni magát a borzalmas találkozón. Már hajnal elõtt útnak indultak, és kisvártatva valóban odaértek ahhoz a sziklás völgyhöz, amelyrõl Bruenor elõzõ este beszélt. Még mindig magasan járt a nap, amikor beléptek a földalatti járatokba, és megkezdték az ereszkedésüket Gauntlgrymbe.
     


     TIZENNEGYEDIK FEJEZET
     
     A JÁTSZMA SZEREPLÕI
     
     A Baenre-különítmény nekivágott Mélysötét járatainak, de nem Menzoberranzan felé vették az irányt, ahogy azt eredetileg tervezték. A nagyasszonyanya utasításának engedelmeskedve elõbb elkísérték Tsabrakot keletre, hogy megkezdhesse élete legfontosabb küldetését.
     A nagyasszonyanya természetesen nem a közös táborban tartózkodott, amikor rendszeres idõközönként megálltak pihenni. Az õsmágus dimenziókon kívüli palotát hozott létre a Baenre-ház kiválasztott nemesei számára, hogy ott tölthessék az idejüket, teljes nyugalomban és biztonságban. Az agyszívó is beléphetett ebbe a menedékbe, és természetesen Tsabrak is kapott saját szobát. Túlságosan fontos szerep hárult rá ahhoz, hogy kockáztathassák a biztonságát.
     – Azt hittem, jóval izgatottabb leszel – jegyezte meg a nagyasszonyanya. Az õsmágus mellett ült egy csillogó fal tövében, amely folyamatosan változtatta a színét a létezõ összes árnyalatban úszva. Minden éjjel életre keltette ezt a látványosságot, hogy elvonulhasson mögé, és zavartalanul élvezhesse szokásos pohár borát. A nagyasszonyanya egyáltalán nem lepõdött meg ezen, ugyanezt tette Menzoberranzanban is. Azt azonban különösnek találta, hogy a fivére ennyire elégedettnek tûnik, és hogy a villódzó mágikus fal csillámlása is ennyire békés.
     Az õsmágus elmélázva nézett a testvérére.
     – Minél tovább tartózkodsz a szobámban, annál nyugtalanabb leszek, ebben biztos lehetsz – felelte, és üdvözlésre emelte a poharát. – De ahogy a kedved tartja, természetesen.
     – Hamarosan magára hagyjuk Tsabrakot – közölte vele Quenthel. – Egyedül kell befejeznie az utat.
     – Minél hamarabb szabadulok meg a törtetõ és nyafogó Xorlarrinoktól, annál jobb – dünnyögte a férfi.
     – Szóval akkor mégiscsak bosszús vagy – felelte a nagyasszonyanya ravaszul.
     – Egyáltalán nem.
     – Valóban? Tsabrak felemelkedése nem kelt félelmet benned, kedves fivérem? Egy szemernyit sem? Talán elérkezett az idõ, hogy a Pókok Városának új õsmágusa legyen?
     – És épp egy Xorlarrin varázsló lépne a helyébe, pont akkor, amikor elhagyják Menzoberranzant? – kérdezett vissza Gromph hitetlenkedve, sõt mintha mulattatta volna a gondolat.
     – Tsabrak felemelkedése tán nem erõsíti a köteléket Menzoberranzan és az új elõõrs között, amit történetesen az õ családja hozott létre?
     Az õsmágus hangosan kacagott.
     – Kedves húg… nagyasszonyanya. – Úgy ingatta a fejét beszéd közben, mintha teljesen magától értetõdõ lenne a válasz. – Ugyan miért kellene Lolth úrnõ eme lépésétõl tartanom? Tán nem én nyerhetek a legtöbbet a végén? Még nálad is többet? Sõt, bármelyik nagyasszonyanyánál többet? A Pókkirálynõ Mystra birodalmát keresi, és figyelembe véve Lolth jelenlegi helyzetét, azon a helyen a tehetséges és tapasztalt férfiaknak nagyobb hasznát venni. És ugyan ki tehetné neki a legnagyobb szolgálatot, ha nem én?
     – Vagy Tsabrak! – vágott vissza Quenthel hevesen. Az izgatottsága egyértelmûen jelezte, hogy az elõzõ érveléssel sikerült az elevenébe találnia.
     – Az agyszívó nem hatol be az agyamba – biztosította róla a férfi –, és én nem mondom el azt a varázslatot. Nem Gromph lesz Lolth úrnõ közvetítõje az Ezüstgyepûk ege alatt, és biztosíthatlak róla, hogy ez tökéletesen megfelel így nekem.
     – Ha Lolth hallaná ezt…
     – Hallani is fogja! – szakította félbe az õsmágus. – Épp most osztottam meg a gondolataimat a legfõbb szolgájával az egész Torilon. Méghozzá önként.
     – És nem félsz a haragjától?
     Az õsmágus vállat vont, majd belekortyolt az italába.
     – Én csak azt teszem, amire Lolth utasított. Nem kívánok elbújni elõle… ugyan mi értelme lenne? Tudta, hogy milyen érzéseket táplálok irántad, amikor még Quenthel voltál… amikor még csak Quenthel voltál.
     – Hogy szövetkeztél Minolin Feyjel ellenem?! – csapott le rá Quenthel nagyasszonyanya. Az õsmágus ismét vállat vont, és nem is próbálta leplezni a mosolyát.
     – Lolth nem támogatott, más tervei voltak veled… és én valósítottam meg ezeket a terveket, méghozzá az õ parancsára. Hûen szolgálom õt, és mindkettõnk érdekében kérlek, ne hagyd, hogy a jelenlegi visszafogottságom és látszólagos érdektelenségem megtévesszen a jövõbeni, nagyszabású terveket és célokat illetõen.
     – Mégis mit jelentsen ez?
     – Azt, nagyasszonyanya, hogy Menzoberranzan õsmágusának neve Gromph, aki az összes kortársát és vetélytársát túlélte. Az, aki úgy véli, hogy eljárt felettem az idõ és már a sír szélén táncolok, azt elõbb éri utol a halál, mint engem. És ha valaki el akarja foglalni a helyemet, annak többre lesz szüksége egyetlen varázslatnál, melyet El-Viddenvelptõl kapott, még akkor is, ha azt a varázslatot maga a Pókkirálynõ ihlette.
     Az agyszívó nevének kihangsúlyozása gondolkodásra késztette Quenthel nagyasszonyanyát.
     – Úgy véled, hogy Methil a te teremtményed – jegyezte meg végül.
     – Tán nem így van?
     – Methil Yvonnel tanácsosa volt.
     – Az agyszívó többé nem elég megbízható ahhoz, hogy ismét tanácsadó legyen.
     – De neked engedelmeskedik?
     Az õsmágus nem felelt, csak a testvérére emelte a poharát, jelezve neki, hogy nem kívánja tagadni a meglátását.
     – És Gromph pedig a nagyasszonyanyának engedelmeskedik – tette egyértelmûvé Quenthel.
     – Természetesen – érkezett a válasz.
     Quenthel nagyasszonyanya nem sokkal késõbb elhagyta a szobát, és bizonytalan léptekkel távozott. A fivére kijelentése ott visszhangzott a fejében, mely szerint õ többet nyerhet a végén, mint õ vagy akármelyik nagyasszonyanya. Egyenesen a saját szobájába ment, ahol sokáig ücsörgött a sötétben, és az anyja gondolati közt kutatott, próbálta megfejteni, hogy õ mitévõ lenne ebben az esetben.
     Quenthel Baenre nagyasszonyanya világéletében úrnõ-szolga összefüggésben tekintett Menzoberranzan nõi és férfi lakosságára, ezért most Gromph õszinte, nyílt beszéde, hetyke, már-már felsõbbrendû viselkedése alaposan meglepte õt, és kizökkentette a nyugalmából, megrendült a magabiztossága. De a jelenlegi Baenre nagyasszonyanya meglelte a válaszokat a kérdéseire Yvonnel titkai között, és ezeken az emlékeken keresztül megértette, hogy néhány férfi, és különösen Gromph nem tekinti oly merevnek és sérthetetlennek Menzoberranzan társadalmi rendszerét és szerkezetét, mint ahogy azt õ a neveltetése révén mindig is hitte.
     A Pókkirálynõ természetesen mindennél többre becsüli a papnõit, efelõl semmi kétség, és a férfiak nagy többsége számára az élet valóban olyan, mint amilyennek látszik. De akadtak kivételek: a Xorlarrin-ház férfi mágusai, a Barrison Del’Armgo-ház harcosai, Gromph Baenre, sõt még Jarlaxle is.
     Ezek a személyek és csoportok egyszerûen csak kilógtak a sorból, õk képezték a ritka kivételt.
     Miután abbahagyta a meditálást, felettébb ironikusnak találta, amit megtudott. A nagyobb tudás és hatalom, amire szert tett, aznap éjszaka õszinte alázatossággal is együtt járt.
     Az õsmágus, a fivére csak egy újabb fegyver a kezében, méghozzá olyan értékes fegyver, amit becsülni kell… és tisztelni.
     
     -------------------------------------------------
     
     Mire a fogva tartói kiszedték õt a ketrecbõl, már ahhoz sem maradt ereje, hogy talpon maradjon. Kivonszolták a kovácsmûhelybõl, be a szomszédos, hagyományos és faliszõnyegekkel, valamint puha párnákkal díszített szobába. Berellip Xorlarrin fõpapnõ pihengetett a kényelmes helyiségben.
     A két drow férfi egyszerûen csak a padlóra dobta Artemis Entreri ernyedt testét, majd mélyen meghajoltak a papnõ elõtt, és sietve távoztak, nagyon gondosan becsukva maguk mögött az ajtót.
     Amikor az orgyilkosban tudatosult, hogy kettesben maradt a papnõvel, azon kezdett merengeni, hogy össze tudna-e szedni annyi erõt, hogy torkon ragadhassa õt.
     – Szóval ismét találkozunk, és ismét a városomban – mondta neki Berellip.
     A földön fekvõ férfi meg se moccant.
     – Állj fel! – parancsolt rá a papnõ, és amikor még mindig nem mozdult meg, felé hajította a keze ügyében lévõ, vízzel teli kancsót. Az agyagedény elõtte tört össze a padlón, szilánkok csapódtak a testének, és mágikusan hûtött víz fröccsent a bõrére. Hiába próbált ellenállni a kísértésnek, végül csak megmoccant, és lefetyelt az éltetõ folyadékból. Mintha gyógyító balzsammal kenegették volna kicserepesedett ajkát és porzó torkát! A fogva tartói adtak ugyan neki ételt és italt, de mindig csak annyit, hogy még éppen életben maradjon.
     Senki sem ért jobban a kínzáshoz, mint a drow-k.
     A papnõ következõ cselekedete alaposan meglepte õt. Odalépett hozzá, lehajolt, a homlokára tette a kezét, és közben halk hangon kántált. Mágikus energia áramlott a testébe és járta át a tagjait, megnyugvást hozva, melegséggel töltve fel a bensõjét. Az erõ visszatért az izmaiba, és érezte, ahogy kitisztulnak a gondolatai.
     – Állj fel! – szólt rá ismét a papnõ, ezúttal halkabb, de annál fenyegetõbb hangon.
     Az orgyilkos felkönyökölt, majd fájdalmas lassúsággal átfordult, hogy feltérdelhessen. Egészen eddig mozdulatlanul állt a ketrecben, szorosan leszíjazva, ezért az ízületei elgémberedtek, és alig tudott mozogni.
     – Okos hazugsággal álltál elõ, amikor legutóbb találkoztunk – mondta Berellip.
     A férfi rezzenéstelen tekintettel nézett rá.
     – Azt állítottad, hogy a Bregan D’aerthe tagja vagy – emlékeztette rá. – De hazudtál.
     – Jó pár évet töltöttem el Jarlaxle oldalán – felelte Entreri recsegõ hangon, alig tudta szétválasztani száraz ajkait, hogy kipréselje a torkán a hangokat.
     – Jarlaxle nem számít – torkollta le a drow olyan felsõbbrendûséggel, amibõl érezni lehetett, olyasmit tud, amit az orgyilkos nem. – Egyetlen ok miatt maradhatsz életben… talán két ok miatt – folytatta a papnõ. – Tiéd a döntés.
     – Csak úgy dúskálok a lehetõségekben – gúnyolódott Entreri elhaló hangon.
     – A csapatod egyik férfitagja nincs itt – tért rá a lényegre a papnõ. – Hol van?
     – Az a törpe nem férfi, hanem nõ – felelte az orgyilkos ártatlanul.
     – Nem õ! – rivallt rá Berellip, majd dühösen arcul csapta a másikat. – Hol van?
     A férfi feltartotta a kezét, és értetlen képet vágott.
     – Ketten halottak, kettõt ketrecbe zártatok, a törpe pedig eltûnt – számolt az ujjaival.
     – Engem a csapat hatodik tagja érdekel.
     – Csak öten voltunk.
     – És az az átkozott drow? – kérdezte a papnõ. – Drizzt Do’Urden hol van?
     – Már megint õ? – sóhajtott a férfi.
     – Utolsó alkalommal kérdezem meg tõled élõ emberként, higgy nekem – felelte a papnõ. – Biztos lehetsz benne, hogy a tetemeddel is jól el tudok majd beszélgetni!
     – A drow rég halott – válaszolta végre az orgyilkos. – Egy jeges gleccser hasadékában fekszik a messzi északon. Több mint egy évtized…
     Olyan természetesen beszélt, tétovázás és megingás nélkül, hogy a papnõ egy pillanatra elbizonytalanodott, és gyanakodni kezdett. A válla megereszkedett, és hátrált egy lépést.
     – Hogy mersz hazudni nekem!? – fakadt ki, és már nyúlt is a kígyófejû korbácsáért. Próbált magabiztosnak látszani, de az elsõ reakciója elárulta õt, és a tapasztalt orgyilkos, akinek semmi sem kerülte el a figyelmét, tudta, hogy a hazugsága célt ért.
     – Mindent elmondasz nekünk, amit csak tudni akarunk – sziszegte Berellip fenyegetõen.
     – Drizzt Do’Urdenrõl? Ugyan miért ne tenném. Sosem kedveltem azt a fajankót.
     – Mégis megmentetted õt a hazugságoddal, amikor legutóbb találkoztunk!
     – Magamat mentettem – felelte a férfi, szép fokozatosan kezdett megerõsödni a hangja. – Tán mást vártál volna tõlem? Azért volt hihetõ a mesém, mert csak az apró részletekben tért el a valóságtól. Felismertél Jarlaxle társaként még Menzoberranzanban…
     – Tán félelf vagy? Miféle mágia tart még mindig életben? Az már több mint száz éve történt, de alig tûnsz negyvenéves embernek.
     Entreri vállat vont, és halkan kuncogott.
     – Nem vagyok elf. Ami pedig a mágiát illeti, azt hittem, hogy értem a lényeget, de sajna tévedtem.
     – Akkor hogy lehetsz életben?
     – Jarlaxle-t kellene megkérdezned errõl, õ talán többet tudna mondani.
     A papnõ ekkor ismét közelebb lépett hozzá, gonosz vigyorral az arcán. Kinyújtotta a kezét, megfogta a férfi állát, és felemelte a fejét, hogy a szemébe nézhessen.
     – Egyszer a kedvemre tettél – duruzsolta. – Talán most is.
     A férfi nem felelt, és nagyon okosan tette, hogy visszafojtotta az arcára kiülni készülõ undort. A papnõ hátrébb araszolt, majd odébb lépett tõle, de váratlanul visszafordult felé, a kígyófejû korbáccsal a kezében.
     Megütötte a foglyot – de még hogy! –, és hagyta, hogy a kígyók a húsába marjanak és tépjék a bõrét, kínzó mérget fecskendezve az ereibe. Sokáig tartott a verés, és miután Berellip megunta a kínzást, otthagyta a rángatózó férfit a padlón.
     Azonnal drow férfiak jelentek meg a szobában, mintha egész idõ alatt ott bujkáltak volna valahol a sarokban, talán a láthatatlanság álcája alatt. Ketten megragadták a bokájánál fogva, és kivonszolták onnan. Ezt még távolról érzékelte, de a vérében fortyogó kígyóméreg fokozatosan eltompította az elméjét.
     Amikor a kovácskalapácsok dübörgése felébresztette, és ismét kinyitotta a szemét, a ketrecében találta magát, leszíjazva. Dahlia halkan, keservesen szipogott mellette, Afafrenfere pedig továbbra is ernyedten lógott a saját ketrecében, bal kéz felé.
     A megviselt orgyilkos elraktározta a szeme elé táruló látványt. A drow papnõ hibát követett el, nyugtázta.
     Célt adott neki a további léthez. Abban ugyan nem reménykedhetett, hogy élve kijut innen, hacsak nem hurcolják el Menzoberranzanba rabszolgaként, de eldöntötte, hogy legalább egy drow-t leterít a fogva tartói közül, mielõtt meghal.
     
     -------------------------------------------------
     
     – Kicsi Doe, ó, drága gyermekem! – sóhajtozott Tos’un, miután ismét a lánya mellett lehetett Mélysötét alsó járataiban. A Baenre - különítmény visszatért Menzoberranzanba, magára hagyva a Xorlarrin varázslót.
     – Mégis hová hoztál engem? – kérdezte Doum’wielle rémülettõl és döbbenettõl remegõ hangon.
     A tekintetébe kiülõ szomorúság és a hanghordozásán érzõdõ elkeseredettség jobban megsebezte a férfit, mint azt bármikor gondolta volna. Õ végül is a Barrison Del’Armgo-ház fia, Menzoberranzan második házának magas rangú, nemes drow harcosa, a legnagyszerûbb helyõrség tagja tán az összes drow ház közül az egész világon.
     Ugyan miért kellene aggódnia a lányáért, miért kellene törõdnie vele azon túlmenõen, hogy milyen dicsõséget vagy bajt hoz a fejére?
     – Mire számítottál? – kérdezte közönyösen. – Tán nem magyaráztam el neked, hogy a drow-k miként élnek, és hogyan viselkednek? Tán te magad is gyengévé váltál, amiért a puhány rokonaid közt nevelkedtél?
     – Apám…
     – Hallgass! – rivallt rá az apja, és arcul csapta õt. – Drow vagy, avagy darthiir? – kérdezte, és szándékosan használta a felszíni elfekre használt drow kifejezést, és szemernyi melegség sem lapult a hangjában.
     – Ha darthiir lennék, akkor halott lennék – felelte Doum’wielle.
     – Ha darthiir lennél, akkor könyörögnél a megváltó halálért – helyesbített a férfi. – Gondolod, hogy Quenthel nagyasszonyanya, vagy bárki más, vagy akár én életben hagynálak, ha…
     – Szeretted az anyámat? – kérdezte váratlanul a lány.
     – Szerelem – Tos’un nyílt megvetéssel köpte ki a szót. A kérdés mélyebb sebet ejtett rajta, mint be merte volna ismerni – még saját magának sem merte elismerni! –, ugyanis valóban megismerte a szerelmet Sinnafein mellett. Kezdetben valóban csak kényelmi okokból maradt a Holderdõben, azért, hogy életben maradjon, de ahogy teltek-múltak az évek, minden megváltozott körülötte.
     Most azonban végleg a háta mögött kellett hagynia a múltat, különben megpecsételõdik a sorsa… és a lányáé is. Ezzel tökéletesen tisztában volt.
     – Szeretetet csak az istennõ iránt táplálunk – okította a lányát. – Az anyád a foglyul ejtõm volt, és semmi több. Csupán kiélveztem vele a testi örömöket, amennyire csak tudtam, és ezekbõl az alkalmakból születtél meg te és a testvéred. Csak az életem árán hagyhattam volna el õt és az ocsmány törzsét. De te most… hazavezettél.
     Doum’wielle tökéletesen mozdulatlanul állt a férfi elõtt, alaposan megrágta a szavakat, és elgondolkodott, hogy az apja hogyan beszélhet ilyen érzéketlenül. Végül a csípõje irányába pillantott.
     – Add ide a kardomat! – szólt metszõ hangon.
     – A nagyasszonyanya arra utasított, hogy én hordozzam.
     Doum’wielle gyûlölködve nézett rá, felsõbbrendûen. Tos’un ugyanazt a vívódást látta az arcán, mint akkor, amikor kézbe vette az érzõ fegyvert, és harcba szállt vele, hogy fölékerekedjen. Most a lénye darthiir részével küzdött, ezúttal a felszíni elfekre jellemzõ gyengeséget akarta legyõzni, amit anyjától örökölt, el akarta felejteni, hogy a Holderdõben élt és nevelkedett. A férfi tudta, hogy meg kell nyernie ezt a csatát, méghozzá gyorsan és egyértelmûen, különben örök életére ki lesz téve Menzoberranzan borzalmainak, és még az is lehet, hogy nyolclábú szörnyetegként kell tovább élnie.
     – Khazid’hea az enyém, vérrel szereztem meg – felelte a lány.
     – Amint a nagyasszonyanya úgy határoz, azonnal visszaadom neked.
     Doum’wielle arcából kifutott a vér. Már nem az apját nézte, hanem valami mást a háta mögött. A férfi gyorsan megpördült, csak hogy Quenthel nagyasszonyanyával találja szemben magát.
     – Amikor visszatérünk keletre, vajon engedhetem, hogy Tos’un Armgo vezesse a támadást a Holderdõ ellen? – kérdezte Quenthel nagyasszonyanya ravaszkás mosollyal az ajkán.
     – Engedd meg nekem – szólt közbe Doum’wielle. – Abban a csatában örökre kiirthatnám magamból a gyengeséget, amit anyámtól örököltem!
     – Doe, tudd, hol a helyed! – szólt rá az apja, de a nagyasszonyanya csak nevetett, szemmel láthatóan mulattatta a helyzet.
     – Add vissza neki a kardot! – rendelkezett a papnõ. Apa és lánya egyszerre fordult felé, és mindketten hitetlenkedve néztek rá.
     – Azonnal! – emelte fel a hangját Quenthel, a férfi pedig habozás nélkül lecsatolta a fegyverövét, és odanyújtotta a lányának. Miután Doum’wielle felcsatolta, a Baenre nagyasszonyanya egészen közel lépett hozzá.
     – Ez a fivérem kardja volt – mondta halkan. – A hatalmas Dantrag Baenre, korának legnagyszerûbb fegyvermesteréé – beszéd közben ravaszul Tos’unra pillantott, vitába mer-e szállni vele, a Barrison Del’Armgo-ház ugyanis büszkén hirdette, hogy annak a kornak a legendás Uthegental volt a legfélelmetesebb fegyvermestere. A két páratlan harcos versengése valóban számos vitára adott okot az évszázadok során Menzoberranzan-szerte.
     A férfi természetesen elég okos volt ahhoz, hogy ne szálljon nyílt vitába a nagyasszonyanyával.
     – Helyénvalónak találod, hogy Dantrag egykori fegyvere egy Armgo-szülött derekán lógjon? – Quenthel nagyasszonyanya nem hagyta annyiban, és To’sun kényelmetlenül feszengett.
     – Nem, nagyasszonyanya – felelte végül alig hallhatóan, a lánya pedig csatlakozott hozzá, és halkan helyeselt.
     – Ahogyan én sem, természetesen – mondta Quenthel nagyasszonyanya. – De helyénvaló lesz, ha a házaink újra egyesülnek a közös cél érdekében. Járjatok büszkén és felelõsséggel, mert ti vagytok Menzoberranzan második házának követei, akik a magasabb szintû tudás helyszínére vezetnek minket.
     – Nagyasszonyanya? – nézett rá kérdõn a férfi, és a homlokát ráncolva próbálta értelmezni a felettébb különös szavakat. Tökéletesen belegabalyodott a hálóba, amit Quenthel nagyasszonyanya vetett ki rájuk, egyúttal mellbe vágta a valóság, hogy elfogadta õket, mindkettõjüket, még a félig drow, félig darthiir lányát is, és bevonta szövevényes terveibe.
     A Baenre nagyasszonyanya hangos kacaj közepette fordult meg és hagyta ott õket, hogy újra csatlakozzon Andzrelhez és a kísérethez, és elfoglalja a helyét a lebegõ mágikus korongon.
     – Apám? – kérdezte Doum’wielle hitetlenkedõ hangon.
     A férfi azonban nem tudott felelni, csak a fejét ingatta, teljes zavarában.
     
     -------------------------------------------------
     
     – Ez Baenre-penge – panaszkodott Andzrel az õsmágusnak, miközben tovább haladtak kelet felé Tsabrak csapatával. – Az hogy odaadta a Barrison Del’Armgo-ház fiának…
     – A nagyasszonyanya döntése – szakította félbe Gromph hûvösen, és lenézett a fegyvermesterre. Sosem álltak közel egymáshoz, de a kapcsolatuk akkor romlott el véglegesen, amikor Andzrel megtudta, hogy Gromph mekkora szerepet játszott abban, hogy Ravel Xorlarrin megtalálja a Gauntlgrym nevû õsi törpe hont, és hogy õ gondoskodott róla, hogy Tiago Baenre képviselje a Baenre-házat a vártnál is sikeresebb küldetés során, aki az õ legfõbb vetélytársa a fegyvermesteri rangért folytatott harcban.
     Szánalom és undor tükrözõdött az arcán, amit nem is akart elrejteni.
     – Számos bábu lépett mozgásba – magyarázta az õsmágus. – A nagyasszonyanya látja, és a megfelelõ irányba tereli õket, de akad sok, melyeket most még õ sem lát.
     – De te látod õket? – kérdezte a másik drow gúnyos horkantás kíséretében.
     – Igen – érkezett a magától értetõdõ válasz.
     – Világosíts fel, kérlek!
     – Aligha – rázta le Gromph. – Lenyûgözõ a tudatlanságod. Valamit azonban megosztok veled: Tiago nem hív ki téged a Baenre-ház fegyvermesteri rangjáért.
     Andzrel hátrahõkölt a döbbenetes kijelentés hallatán, fõleg annak tudatában, hogy Quenthel nagyasszonyanya haladéktalanul visszarendelte Saribel Xorlarrint és Tiagót Menzoberranzanba. Arra számított, hogy a pimasz ifjú harcos, aki nem más, mint a híres Dantrag unokája, és aki mesés karddal és pajzzsal fegyverkezett fel Gauntlgrym kovácsmûhelyében, azonnal bejelenti az igényét a fegyvermesteri rangra, amint teheti.
     – A Xorlarrin-házzal marad? – kérdezte értetlenkedve.
     – Nem.
     Andzrel fürkészõ pillantást vetett a titokzatos, vén mágusra.
     – Túl sok bábu mozog a táblán ahhoz, hogy megérthesd – fejtette ki Gromph. – Tiago megkapja a kiérdemelt jutalmát, de nem a Baenre-ház fegyvermestereként, az õ tehetsége túl értékes ahhoz, hogy ezekben a zavaros idõkben erre a jelentéktelen címre vesztegessük.
     Az agyafúrt célzás érzékenyen érintette a másik férfit, aki össze is vonta a szemöldökét, de ez nem tartott sokáig, hiszen végtelen megkönnyebbülést érzett az õsmágus kijelentése miatt.
     Mindig is ebben rejlettek a korlátai, állapította meg Gromph sokadszorra. Andzrelt felvillanyozta a tudat, hogy nem kell párbajoznia Tiagóval, hiszen õ is tisztában volt vele, hogy azt a harcot nem nyerheti meg, ugyanakkor ennél tovább már nem látott, a teljes kép nem bontakozott ki elõtte, így azt sem vette észre, hogy merrõl érkezik az igazi fenyegetés a rangját illetõen. Quenthel saját fia, Aumon Baenre hamarosan elhagyja a Melee-Magthere falait, méghozzá a legkiválóbb harcosként, természetesen, és a nagyasszonyanya szándékai szerint hamarosan õ lesz a Baenre-ház fegyvermestere. Igazából sosem Tiagónak szánta ezt a szerepet, és most, hogy sikerült tökéletesen azonosulnia azzal, hogy mit jelent Baenre nagyasszonyanyának lenni – szívben, lélekben és gondolatban egyaránt –, már nem is gondolkodott ezen a lehetõségen.
     Az õsmágus tudta, hogy egészen más tervei vannak vele és újdonsült menyasszonyával, Saribellel… és ezek a tervek sokkal több mindent tartogattak Tiago számára. Õ ugyanis Andzrellel ellentétben nem pusztán a kardforgatáshoz értett.
     Õ azt is tudta, hogy kell boldogulni a cselszövés és ármány világában.
     – Tartsd magad szerencsésnek – folytatta Gromph nagy sokára –, mert láthatod a Sötétedést, ezt a mesés eseményt.
     A fegyvermester értetlenkedve nézett rá.
     – Te nem tartasz Tsabrakkal a felszínre? – kérdezte meglepetten.
     – Nem – felelte az idõs drow, majd megfordult, és intett az agyszívónak, hogy zárkózzon fel hozzájuk. – Ma reggel felderítõ útra mentem. Néhány tíznap múlva lesz a következõ út a felszínre, minden biztonságos, úgyhogy én elvégeztem a feladatomat. A többi már Tsabrak dolga. Maradj mellette és vigyázz rá… nem lesz túlságosan nehéz megbízatás.
     Varázslat szavait kezdte mormolni, és ajtót rajzolt a levegõbe az ujjhegyével.
     – Visszatérsz Menzoberranzanba? – kérdezte a fiatalabb drow.
     – Idõvel – csak ennyit mondott, majd beterelte a kapuba az agyszívót, biccentett a fegyvermester felé, és õ is átlépett az átjárón. Abban az elõcsarnokban jelentek meg az õsfenevad tömlöce közelében, amelyet korábban éppen erre a célra jelöltek ki. Az õrt álló hatalmas termetû elemi vízlény fenyegetõen emelkedett fel, de amikor felismerte a behatolókat, visszatért a helyére.
     Dimenziókaput nyitott, hogy késõbb az agyszívóval együtt átléphessenek a verem felett, majd betértek a kovácsmûhelybe vezetõ szûk, kanyargós járatba. A kovácskalapácsok jellegzetes hangja már messzirõl visszhangzott, el sem lehetett volna téveszteni az irányt.
     Habozás nélkül átvágtak a kovácsmûhelyen, néhány goblin és drow feléjük pillantott, de természetesen egyikük sem merte útjukat állni, vagy kérdéseket feltenni. Az õsmágus észrevette a padló felett lógó ketreceket, de ebben a pillanatban nem keltették fel az érdeklõdését.
     Törpe kezek által faragott szobrokkal díszített széles folyosóra jutottak. Noha a drow mágus mélységesen megvetette a szakállas népséget, el kellett ismernie, hogy valóban értettek a mesterségükhöz, és örült, hogy a Xorlarrin-csapatok nem szentségtelenítették meg õket, és megõrizték egy másik kor maradványait. Berellip szobája felé tartottak, de amikor elhaladtak az egyik ajtó elõtt, megtorpant, és fülelni kezdett. Nem bajlódott a kopogással, ajtónyitó varázslat segítségével rontott be a helyiségbe, ahol három alaposan meglepett drow-t talált.
     Beljebb hatolt, az agyszívóval szorosan a nyomában. Meglepetten tapasztalta, hogy az odabent tartózkodó három személy közül éppen a legmagasabb rangú, Saribel Xorlarrin az, aki tiszteletteljesen hátrébb lép és enyhén meghajol elõtte. A másik két alak, a papnõ testvére, Ravel és a feltörekvõ Tiago túlságosan izgatottnak tûnt ahhoz, hogy a maga valójában érzékeljék Menzoberranzan õsmágusának nyomasztó jelenlétét.
     – Visszarendeltek Menzoberranzanba! – morgott hangosan Tiago.
     – A nagyasszonyanya feladatot szán neked.
     – De ez lehetetlen, õsmágus! – tombolt a fiatal harcos, és dühösen összeütötte a tenyerét a mellkasa elõtt.
     – Már oly közel járunk – magyarázta Ravel. – Elfogtuk a barátait, és ide hoztuk õket. Mindent bevallanak nekünk, és akkor a kezünkben lesz az az öntörvényû kósza!
     – Az öntörvényû kósza? Drizzt Do’Urden?
     – Igen! – kiáltotta egyszerre a két ifjú drow.
     Gromph hirtelenjében nem is tudta eldönteni, hogy mit kezdjen ezzel a hírrel. A nagyasszonyanya több tervet is elindított, mind Menzoberranzanban, mind a felszínen, de erõsen kételkedett benne, hogy ezek között a Tiago és Drizzt közötti párbaj is szerepelne, fõleg nem ezekben az idõkben.
     – Vezessetek ezekhez a foglyokhoz – döntött végül, és kisvártatva mind az öten ott álltak a kovácsmûhelyben lógó ketrecek elõtt.
     Rövid telepatikus beszélgetést folytatott az agyszívóval, majd úgy rendelkezett, hogy az elf nõt vegyék ki a ketrecbõl, noha egész idõ alatt az ember férfin tartotta a szemét.
     – Jarlaxle régi barátja – magyarázta a két ifjú drow-nak. – Félelmetes harcos, ha jól emlékszem.
     – Annyira azért mégsem – jegyezte meg Tiago.
     Az õsmágus ekkor vette csak le a szemét az orgyilkosról, és a hiú nemesre nézett. Halovány mosoly játszott a szája szélén, amit Tiago nem tudott mire vélni, de õ elképzelte, amint összecsap Drizzttel, és tanul némi alázatot, amikor a kósza hajlott pengéi megízlelik a vérét.
     Elfordította a fejét és végigmérte Dahliát, aki nem tudott volna megállni a saját lábán, ha a két drow õr nem tartja õt erõsen.
     – Vigyétek egy szobába, ahol magam lehetek vele – rendelkezett az õsmágus. Habozás nélkül elhurcolták onnan a nyomorúságos állapotban lévõ elf nõt.
     – Mit akarsz tenni vele? – kérdezte Tiago.
     Gromph a szemébe nézett és ívesen felvonta a szemöldökét hitetlenkedése jeleként, mutatva, hogy mennyire nevetséges dolog efféle kérdést feltenni neki, fõleg ilyen nyegle módon.
     – Meg akartátok kínozni? – kérdezte az õsmágus. – És a másikat? Addig akartátok izzó vassal szurkálni õket, amíg ki nem mondják, amit hallani akartok?
     – Megfordult a fejemben a gondolat – ismerte be Tiago.
     – Akkor hadd világítsak rá Tiago korlátaira – vetette oda foghegyrõl az õsmágus. – És mindenki máséra is, aki a pengét részesíti elõnyben a nagyobb erõkkel szemben.
     Nem sokkal késõbb Dahlia velõtrázó sikolya rezegtette meg Gauntlgrym alsóbb termeinek és folyosóinak falait, amikor Methil El-Viddenvelp csápjai behatoltak az elméjébe.
     – Hogy merészelsz az õsmágus után kémkedni? – kérdezte Saribel Raveltõl egy másik szobában, ahol a Xorlarrin varázsló titokban megfigyelte Dahlia kihallgatását.
     
     -------------------------------------------------
     
     – Csendet! – szólt rá Tiago a papnõre. – Hadd végezze a dolgát.
     – Õ Menzoberranzan õsmágusa! – vitatkozott Saribel. – Ha észreveszi, hogy…
     – Mi lenne, ha magunkra hagynál, ahogy a nagyasszonyanya kérte? Tán fel kellene hagynom ezzel a küldetéssel, amikor már oly közel a cél?
     – Amikor oly közel a katasztrófa, már ha valóban azt tervezed, hogy…
     – Egy hegyoldalon, a Jeges Szelek Völgyében – szakította félbe õket Ravel, és a másik két drow azonnal éberen felé fordult. Úgy tûnt, hogy a tekintete a távolba réved, és a varázsló érzékei és gondolatai valóban messze jártak: a másik szobában, Gromph, az agyszívó és az elf nõ mellett.
     – A Harcpöröly törpék – folytatta Ravel. – Azt hiszi, hogy Drizzt a Harcpöröly törpéknél van, a hegyek alatt a Jeges Szelek Völgyében.
     – Jól ismerjük az odavezetõ járatokat – suttogta Saribel lelkesen.
     – Nincs túl messze – tette hozzá Tiago. – Gyorsan odaérhetünk, befejezhetjük a küldetést, és gyõztesen térhetünk vissza Menzoberranzanba, elfogadható késéssel… ami még a nagyasszonyanya számára is elfogadható.
     Ekkor hirtelen kinyílt az ajtó. Saribel és Tiago kis híján hanyatt estek a meglepetéstõl, Ravel azonban, aki gondolatban máshol járt, nem vett észre belõle semmit, és folytatta a megfigyelést. A fiatal drow pár egyszerre lélegzett fel, amikor Berellipet pillantották meg a küszöbön, és nem az õsmágus valamelyik szolgáját.
     – A Jeges Szelek Völgye, északon – hadarta neki Tiago, majd odaugrott az ajtóhoz, és gondosan becsukta. – Dahlia elárulja az igazságot Gromph ocsmány ölebének.
     A fõpapnõ összeszûkült szemmel nézett Ravelre.
     – Ti az õsmágus után kémkedtek? – kérdezte tõlük megrökönyödve.
     – Nem, már befejeztük – felelte Ravel, miután megszüntette a távolbalátó és -halló varázslatot, és a gondolatai az érzékeivel együtt visszatértek a szobába.
     – Gromph egyetlen csettintéssel elpusztíthat titeket – figyelmeztette õket Berellip.
     – Miért tenné? – kérdezte Ravel, pont abban a pillanatban, amikor Tiago is megszólalt.
     – Akkor nem, ha Drizzt Do’Urden fejével térünk vissza Menzoberranzanba.
     – Megtaláltátok hát? – kérdezte Berellip, és immáron õ is izgatottnak látszott. Közelebb lépett hozzájuk, majd leült Saribellel szemben, a kisméretû asztal túloldalán.
     – Zeerith nagyasszony érkezése mikorra várható? – kérdezte Tiago.
     – Két tíznap múlva, vagy tán három.
     Tiago önfeledten vigyorgott, és Ravelre nézett, aki szintén így tett.
     – Az rengeteg idõ – bólintott az ifjú varázsló.
     
     -------------------------------------------------
     
     Gromph Baenre és Methil jóval többet tudtak meg az elf nõtõl, mint amennyit Ravel és a társai kikövetkeztettek, arról nem is beszélve, hogy a csekélyebb értelmi képességû drow-k még véletlenül sem érthették meg a döbbenetes felfedezés valódi jelentõségét. Abban sem lehetett teljesen biztos, hogy õ maga mindent jól értelmezett, de figyelembe véve az események alakulását – a közeledõ Sötétedést, a háborút, amit Quenthel nagyasszonyanya mindenképpen meg akart vívni, egy háborút Lolth dicsõségéért, hogy kiterjeszthesse a birodalmát és a befolyását a misztikus hatalom világában, egy háborút melyben kárt okozhat a Do’Urden kószának, és rajta keresztül az istennõnek, aki mellé állt, és ezzel megkaparintotta õt Lolth markából – alaposan meglepte õt, hogy milyen fontos szerep hárult a Dahlia néven ismert darthiir nõre. Az õsmágusnak csak a legritkább esetben lehetett meglepetést okozni.
     Még aznap elhagyta Gauntlgrymet. Még egyszer utoljára emlékeztette Tiagót, hogy Quenthel nagyasszonyanya haladéktalanul visszavárja Menzoberranzanba, és figyelmeztette õt, hogy Dahliának mindenképpen életben kell maradnia. Kizárólag Berellipet tájékoztatta, akit meg is esketett, hogy nem beszélhet róla, hogy az agyszívó ezúttal nem tart vele, mert még nem végezte el a dolgát.
     Nem hitte azt, hogy Tiago egyhamar visszatérne Menzoberranzanba, a Baenre család otthonába, mert természetesen észrevette, hogy az alattomos kis Ravel kémkedett utána, és annyit mindenképpen kiderített, hogy az elf nõ hol látta utoljára Drizzt Do’Urdent. Minden bizonnyal éppen most is terveket szövöget Tiagóval, hogy miként eredjenek a kósza nyomába, és hogyan vadásszák le.
     Legyen hát, döntötte el, hisz ez nem az õ, hanem Lolth úrnõ és Quenthel nagyasszonyanya játszmája. Õ elvégzi a rábízott feladatot, de semmi több.
     Alig tért vissza a lakosztályába a Sorcere-be, Dahliát alig helyezték vissza a ketrecébe, amikor a Xorlarrin-egység útnak indult Gauntlgrym gyomrából, hogy Tiago, Ravel, Jearth és Saribel vezetésével megkezdjék a vadászatot az északra vezetõ járatokon keresztül.
     


    HARMADIK RÉSZ
     
     A TÖRTÉNELEM RIGMUSA
     
     Õrült világban élünk, ahol vad köröket leírva cikázik a mágia, ahol tízezrével jelennek meg az orkok a semmibõl, ahol kalózokból lesznek királyok, de még ebben a világban is vannak világos és kiszámítható pillanatok, ahol az események végsõ soron elõre látható módon alakulnak. Én ezt nevezem a történelem rigmusának.
     Regis ûzött vadként érkezett közénk, méghozzá igen félelmetes ellenség kergette.
     Ez a történelem rigmusa, a kiszámíthatóság kényelme!
     Ez a félszerzet, a barátunk, alaposan megváltozott elõzõ életéhez képest. Elszánt, felkészült, jól bánik a pengével. Második életét az elejétõl kezdve határozott céllal élte, tudta, hogy merre viszi az útja. Amikor a halálúr ránk talált azon az éjszakán, amikor a Szirtek közt táboroztunk, nem menekült el. Sõt mi több, minket akart elzavarni onnan, miközben õ próbálta felvenni a harcot eme félelmetes ellenféllel szemben.
     Az események alakulása azonban az eltérések és a különbségek ellenére is felettébb ismerõs dallamokat szólaltattak meg a fülemben.
     A történelem rigmusát.
     Számos alkalommal hallottam már ezt bölcselkedést, fõleg az elfektõl, és közülük is az idõsebbektõl, akik számos évszázad hajnalát és alkonyát megélték már. Õket nem lehet meglepni, õket még a Zûrzavarok Kora és a Mágiavész sem döbbenti meg, hisz sokszor hallották már a történelem rigmusát. A visszatérõ rigmust, amely különösen tisztán cseng, ha a királyságok felemelkedésére és bukására gondolunk. Szabályos utat járnak be a történelem folyamán, reménykedve kúsznak felfelé, az örök dicsõség lehetõsége élteti õket. Olykor elérik a célt, és hibátlan drágakõként ragyognak egy tökéletesnek nevezhetõ korszakban – gondoljunk csak Myth Drannnor vagy Vízmélyvára tündöklésére, és igen, ide sorolom a Harcpöröly klán újjászületését a Mithrill Csarnokban. Ez a remény és a jövõ ígérete.
     De a körforgás sosem áll le, a kerék továbbgördül, ezért a bukás ugyanolyan kiszámítható és elkerülhetetlen, mint a felemelkedés.
     Vajon a különbözõ népek nagyravágyása vagy gyengesége táplálja a kultúrák és királyságok felemelkedésének és bukásának eme körforgását? Oly sokan vágnak neki az útnak lelkesen, tele reményekkel. Új ösvény, új nap, új hajnal, és még ezerszám lehetne sorolni a lelkesítõ frázisokat.
     De úgy tûnik, hogy a fejlõdés lendülete minden esetben megtörik, egyensúlyi állapot áll be, és ezekben a nyugalmas idõszakokban felüti a fejét a gonosz, rosszakarók és élõsködõk jelennek meg, hol irigységtõl, hol hatalomvágytól hajtva. Féregként fúrják be magukat a királyi udvarokba, meglelik az apró repedéseket a jó szándékú törvénykezés sima falán, a saját érdekeiknek megfelelõen értelmezik a szabályokat, kikaparják maguknak a gesztenyét és mások kárára gyarapodnak, és mindig a gyengéket hibáztatják, akik nem tudják megvédeni magukat, akiknek nincs hangjuk, és akiknek nincsenek lehetõségeik. „Óvakodj a vérszopóktól!” – harsogják, és vérszopók a gyengék, az öregek és az elesettek.
     Eltorzítják a valóságot, hogy biztosítsák a jelenüket és a jövõjüket, de a történelem rigmusa miatt sosem lehetnek biztonságban, hiszen ha már mindent elloptak, a homokvár összedõl, és a törmelék maguk alá temeti az elesetteket és a nemeseket egyaránt.
     Nyomor és szenvedés burjánzik majd a réteken, hullámzik a tengerek felszínén és oson az erdõk mélyén, ez lesz osztályrésze a munkásnak, a földmûvesnek, a halásznak és a vadásznak, annak, aki vet és annak is, aki arat.
     A történelem rigmusa búskomor dallam, a hangja akár a riadókürt, amely gyorsan elhalkul, feledésbe merül és mítosszá válik, miközben újabb férgek bújnak elõ a földbõl, hogy befúrják magukat az apró repedésekbe, és mások kárára hízzanak.
     Nem kellene így lennie, mégis sok esetben így alakulnak a dolgok. Én is valami újban és jobban reménykedtem, valamiben, ami örökké tart, ezért jutottam arra a döntésre, hogy alá kell írni a Garumn-szurdoki szerzõdést. Gyakorta merengek ezen.
     Csüggedtnek kellene lennem.
     De nem vagyok az, mert megtapasztaltam az isteni igazságszolgáltatást, és áldott vagyok, mert megadattak nekem a legértékesebb dolgok az életben: a legigazabb barátok és a legszeretõbb család, amit csak kívánni lehet. Nyitott szemmel és szívvel járjuk az utunkat, mi a Csarnok Vándorai, és jól ismerjük a történelem rigmusát, és biztosak vagyunk benne, hogy a szomorkás dallamok idõvel harsány üdvrivalgássá változnak, reményt és igazságot hozó megnyugtató melódiává. A világban zûrzavar uralkodik, de mi a rendet képviseljük benne.
     A világ árnyékba borult, de mi eltökéltük, hogy fényes lámpásként világítunk benne.
     Nemrég rá kellett beszélnem korábbi társaimat, hogy helyesen cselekedjenek, hogy önzetlenül hajtsanak végre jó tetteket; most olyan társak vesznek körül, akik ugyanerre sarkallnak engem.
     Még a történelem sötét, búskomor rigmusa sem nyomhatja el a soha el nem múló reményt, hogy létezik egy jobb és teljesebb jövõ, létezik olyan társadalom, amelyben a gyengéknek nem kell rettegniük az erõsektõl.
     Megleljük a helyes utat, és akkor a komor dallamok hamisan csengenek majd, ahogy az a Feketelélek nevû halálúr esetében is történt, akit Regis a nyakunkra hozott, és aki azt hitte, hogy felettünk áll.
     Ez is a játszma része volt, és ha jobban odafigyeltünk volna félszerzet barátunkra, ha nem feledkeztünk volna meg az igazságról vele kapcsolatban, akkor számíthattunk volna erre a fordulatra – ha emlékeztünk volna arra a Regisre, aki egykor a régmúltban a nyakunkra hozta Artemis Entrerit, aki akkor maga volt a sötétség (akkor, ezt nem gyõzöm hangsúlyozni!).
     Most már éberebben figyelünk vándorlásunk során, mert van valami ebben a félszerzetben – talán az aurája vagy a modorossága, esetleg a lankadatlan vakmerõsége –, ami ellenállhatatlanul vonzza a bajt.
     Legyen hát; ahogy a régi mondás tartja, ez is része a vonzerejének.
     Én azt mondom, a vesztébe ûzi a vadat.
     Drizzt Do’Urden
     


     TIZENÖTÖDIK FEJEZET
     
     ÉDES OTTHON
     
     – No, elf, ha van valami terved, itt az ideje, hogy elmondd – fordult Bruenor Drizzt felé, amikor kiszálltak az óriási gombakalapból készített csónakból a keskeny, nedves partra a földaltti kastély magas fala elõtt. Gauntlgrym nyitott bejárata hívogatón tátongott elõttük. Természetes zuzmó világította meg a hatalmas barlangüreget, a gyér fény az alkalmi csónak mellett derengett a legerõsebben, ahol Catti-brie fényvarázst bocsátott egy kis kavicsra, amelyet még a barlangba vezetõ folyosón talált.
     Wulfgar erõs kézzel tartotta a lélekvesztõt, a másik karját megfeszítette és kinyújtotta, hogy a társai abba kapaszkodva mászhassanak ki a partra. Amikor a törpe a gombakalap pereméhez ért, a hatalmas termetû barbár egyszerûen a levegõbe emelte õt, és kirakta a szárazra.
     Bruenor megrázta bozontos üstökét, és visszafordult a férfi felé.
     – Ugyanolyan erõs levél, mint legutóbb – dörmögte.
     – Amikor legutóbb találkoztam Pwenttel abban a barlangban, józanul gondolkodott – felelte a drow a felvetésre. – Talán maradt benne annyi a régi énjébõl, hogy meggyõzhessük, hogy jöjjön el velünk egy paphoz, aki enyhíthet a szenvedésein.
     – Én nem hinném – búslakodott a törpe. – Mikor én látám, hol barátként kacagott, hol szörnyetegként vicsorgott. Uralkodott magán, de csak énmiattam és a trón miatt. De csak alig.
     – Nálam a varázstekercs – szólalt meg Catti-brie, miután Wulfgar õt is kirakta a csónakból –, ezt pedig Regis adta nekem.
     – Nem oly biztos börtön, mint amibe a halálurat zártad.
     – Mûködik majd? – kérdezte a drow.
     – Ez a legjobb, amim van – felelte a félszerzet, majd félrelökte a barbár erõs kezét, és könnyedén kiugrott a csónakból. Alaposan letörölgette a homokszemeket és a vízcseppeket elegáns ruhájáról, végül kisimította nadrágja ráncait.
     – Ha meg kell tenni, hát meg kell tenni – dörmögte Bruenor.
     A négy bajtárs tovább folytatta a beszélgetést, de a sort záró Wulfgar nem csatlakozott hozzájuk, nem is igen figyelt oda rájuk. Hatalmas erejét kihasználva kihúzta a csónakként használt gombakalapot a vízbõl és felvonszolta a partra, majd a többiek után sietett, akik beléptek Gauntlgrym felsõ nagycsarnokába.
     A barbár azonnal megállapította, hogy merõben másként alakították ki, mint Mithrill Csarnokot, ahol számtalan járat vezetett a jelentõsebb termekbe, itt azonban már az elsõ helyiség is hatalmas volt. A különbözõségek ellenére úgy érezte, hogy átélte már egyszer ezt az élményt, hogy járt már itt, és részese volt az eseményeknek. Élénken élt még az emlékezetében a régmúlt nap, amikor a társaság elõször lépett be Mithrill Csarnokba, amikor Bruenor hazatért.
     Különös bizsergést érzett a térdhajlatában, amirõl tudta, hogy csak az emlékek különös játéka, hiszen annak a trollnak a karmai azon a bizonyos kalandon egy teljesen másik test húsába mélyedtek bele.
     Ugyanazok az érzések kerítették hatalmába, mint akkor, mintha a holt törpék szellemei érzékelhetõ nyomokat hagytak volna maguk mögött, és ettõl a tudata visszatért abba a régmúlt idõbe, egy másik helyre, egy másik korba, sõt egy másik testbe.
     Megrázta a fejét, hogy elûzze az emlékeket, és a jelen helyzetre összpontosítson. Drizzt, Catti-brie és Regis a fal mellett álltak, az ajtótól jobbra. Catti-brie erõs fénnyel világította meg a környezetüket, és a barbár harcos ekkor pillantotta meg a lefejezett nõ kíméletlenül szétmarcangolt testét.
     Mielikki papnõje megáldotta a halottat, majd szenteltvizet hintett rá, és Wulfgarnak csak ekkor jutott eszébe, hogy Bruenor mit mesélt errõl a helyrõl, hogy milyen szörnyû vég érte a társait, amikor visszatért ide. Catti-brie most gondoskodott róla, hogy ebbõl a tetembõl ne váljék élõholt, noha több hónap telt már el azóta, hogy a drow vámpírok végeztek vele.
     Wulfgar le sem vette a szemét a törpérõl, aki oly lassú léptekkel közeledett az emelvényen álló trón felé, mintha révületben lenne. Tán húsz öles lépésnyire lehetett a bejárati faltól. Vetett egy-egy pillantást a társaira, majd felületesen felmérte a tágas csarnokot, és sietõs léptekkel csatlakozott a nevelõapjához.
     – A törpe istenek trónja – magyarázta neki Bruenor, amikor a barbár odaért mellé. Végighúzta a tenyerét a fenséges trón sima felületû karfáján, oly gyengéden, mintha törékeny élõlény lenne. – Háromszor ülék le rá… kétszer elfogadván engem, egyszer levetvén magáról.
     – Levetvén? – értetlenkedett a barbár.
     – Egen – bólintott a törpe, és felnézett rá. – Midõn megszegni készültem lyányom istennõjének tett eskümet és elárulni e küldetést. Nem a Jeges Szelek Völgyébe tartottam, hanem hazafelé.
     – Úgy érted, elárulni Drizztet – helyesbített Wulfgar, miközben három másik társuk is felzárkózott melléjük.
     – Egen – bólintott ismét a törpe. – Elfelejtém az ígéretem, és meggyõzém magam, hogy helyesen teszem, ha elhagyom a küldetést. Mithrill Csarnokért! – hajtogatám. De ez a trón jobb belátásra bírt.
     – Elutasított a trón? – kérdezte Catti-brie.
     – Áthajíta a termen! – felelte Bruenor. – Úgy biza. Áthajíta, emlékeztetve rá, hogy hol a helyem s a szívem.
     – Ülj rá most – noszogatta õt a barbár, és a törpe különös tekintettel nézett fel rá.
     – Hiszel benne, hogy helyes úton jársz, hogy Pwent megmentésével és a hazatéréssel jó ügyet szolgálsz? – kérdezte Wulfgar. – Kételyek gyötörnek tán?
     – Cseppet sem – vágta rá a törpe habozás nélkül.
     A barbár a fenséges trónra mutatott.
     – Arra kérsz, zavarjam fel az isteneket, mert úgy gondolám, amit teszek, az helyes? – kérdezte Bruenor. – Nem saját szívem hangjára kellene hallgatnom?
     Wulfgar mosolygott és ismét a trónra mutatott. Nem azért, mert nem értett egyet a törpével, hanem látta rajta a feszült izgatottságot.
     A törpe ádáz kiáltás kíséretében pördült meg és szökkent fel az emelvényen álló trónra. Habozás nélkül hátradõlt, becsukta szürke szemét, és végtelen nyugalom és békesség ült ki az arcára.
     Regis megbökdöste Catti-brie-t, aki ránézett, és azt látta, hogy újabb szenteltvízzel teli üvegcsét tart a kezében.
     – Egy halott félszerzet, egy halott férfi és pár levágott drow vámpír van itt – emlékeztette. – Még el kell végezni a dolgunkat.
     – Mindenkit levetkõztettek – állapította meg a lány. – Ezt a helyet kifosztották a harc után.
     Bruenor nagyot nyelt a trónon ülve, jól hallhatóan, majd sietve leugrott róla.
     – Egen, Pwent s magam sírja ott leledzik a trón túlfelén – magyarázta nekik, és már el is indult abba az irányba. Azon nyomban megtorpant, amint megpillantotta a halmokat, és reszketeg hangon szólalt meg. – Áldd meg régi testem, lyányom! Kérlek!
     Wulfgar is megkerülte a trónt, és végighordozta a tekintetét a felforgatott sírhalmokon. A közelebb lévõ, nagyobb halomhoz lépett – Bruenor sírjához –, és térdre ereszkedett. Nekilátott visszarendezni a csontokat eredeti helyükre, de amikor felpillantott, önkéntelenül is összerezzent.
     – Mi az? – kérdezte a törpe aggodalmas hangon. Dübörgõ léptekkel robogott oda a nyitott sírhoz, majd vicsorogva megpördült, és sietve indult vissza a trónhoz.
     A koponya és a combcsontok hiányoztak.
     A barbár folytatta a munkát, visszahelyezte a megmaradt csontokat a helyükre, és elkezdte újrarakni a halmot a szétszóródott kövekbõl. Valaki megérintette a vállát, és amikor felpillantott, a mosolyogva bólogató drow-t látta maga felett.
     – Vajon a múltat temetem el, vagy a jelen biztonságát garantálom? – kérdezte Wulfgar.
     – Tán egyiket sem – felelte Drizzt.
     – Tán csak apám emléke elõtt tisztelgek – bólogatott a barbár harcos, és visszatért a munkájához.
     A drow odatérdelt mellé, és hozzá hasonlóan nekiállt újrarakni Thibbledorf Pwent sírhalmát. Az a sírhely természetesen üresen tátongott.
     – Különös újra látni e sírt, noha az agyam tudja az igazságot – dörmögte Bruenor, miközben a két térdelõ alak közé lépett. – Az ott a saját testem… nemt’om miként tudnék megbékélni vele. Mármint azzal, ami maradt belõle! – tette hozzá morogva.
     A barbár felnézett a nevelõapjára, és meg kellett állapítania, hogy még sosem látta õt ennyire zaklatottnak. A saját testére gondolt, a tetemre, amely azóta csonttá vált a tundra fagyos talajában, és el sem tudta képzelni, õ miként tekintene saját magára, ha egyszer rábukkanna a sírhelyre. Megfogadta magának, hogy megkeresi azt, hogy bizonyosságot szerezzen korábbi életérõl, és hogy illendõen elhantolhassa saját maradványait.
     Ezt követõen folytatta a munkát, gyengéden, szeretetteljesen helyezte vissza a köveket Bruenor sírhalmára.
     – Nyugodtnak és békésnek tûntél a trónon – jegyezte meg a barbár merengõ hangon, és tovább rakosgatta a köveket.
     – Egen, és igazat szóltál, kölök – felelte a törpe, és még mindig érzõdött a hangján a zaklatottság és döbbenet. – Az utam helyes, az istenek egyetértenek. Éreztem, midõn a trónon ültem.
     – Most nem vetett le magáról – jegyezte meg a barbár.
     A törpe egyik kezével Wulfgar, a másikkal Drizzt vállát szorította meg.
     – Az utam a barátaimhoz vezetett – mondta halk hangon. – Egy törpe útjának ilyennek kell lennie.
     Befejezték a két halom helyreállítását, Catti-brie sorban megáldotta a csarnokban szétszóródott tetemeket, majd õ is odament a sírokhoz, és szertartásszerûen megszentelte mindkettõt.
     – Rakj rá védõrúnát! – kérte Bruenor. – Ha a rablók visszagyünnek, a csontjuk ott porlad majd a maradványom mellett!
     Catti-brie lehajolt, és megcsókolta a törpét az arcán.
     – Talán csak egy állat tette – próbálta nyugtatni õt. – Ez a dolgok rendje.
     – Ajánlom is – morgott a törpe, Catti-brie pedig elmondta a szertartáshoz szükséges imát.
     – Szóval akkor most merre tovább? – kérdezte Regis, miután mindennel végeztek.
     Mindannyian Bruenorra néztek, aki tanácstalanul vállat vont.
     – Pwent és a szörnyei rajtam ütöttek a múltkor, de most úgy tûnik, hogy nem. Tán azért, mert tiszteletet tanúsítánk… múlt alkalommal a sírt védelmezték.
     – Ez jó jel – jegyezte meg a félszerzet.
     – Egen, mint korábban mondám, kiszámíthatatlan. Hol veled, hol ellened – felelte Bruenor. – Nem hinném, hogy a múltkori találkozás után visszatérne ide a sírt védelmezni, hisz a csontjaim eltûntek.
     – Én leereszkedtem a mélybe – szólalt meg a drow –, egészen a kohóig és a kohót tápláló õsfenevad verméig.
     – Természetesen fel kellett ezt hozni! – vicsorgott a törpe ingerülten.
     – Csak azt akartam mondani, hogy jártam ott, és ismerem az utat – helyesbített a kósza.
     – Pwent szerint sok drow ólálkodik odalent – jegyezte meg Bruenor, Drizzt pedig egyetértõen bólogatott.
     – Lassan és óvatosan ereszkedünk le, folyosóról folyosóra, teremrõl teremre osonunk.
     – Ez a fény fáklyaként ragyog majd a drow-k szemében – hívta fel rá a figyelmet a félszerzet, és Catti-brie felé fordult, ahogy a többiek is.
     – Mással nem tudok szolgálni – felelte Catti-brie – Neked nincs szükséged fényre, ahogy Bruenornak és Drizztnek sem, de Wulfgar és én…
     – Én majd jó elõre felderítem a terepet – szakította félbe a drow. – Bruenor követ majd másodikként, és ti hárman zárjátok a sort – elõvette párduc alakú ónixszobrocskáját, és Guenhwyvart szólította. – Teremts halovány fényt, annyit, amennyi éppen szükséges, és rejtsd el. Guen mellettetek marad. Ne aggódjatok!
     Miután a hatalmas termetû fekete párduc megjelent, a maroknyi csapat útra kelt. Drizzt messze elõreszaladt, nesztelenül osont, akár az árnyék. Betért a nagycsarnokból tovavezetõ egyik járatba, karcsú alakja szellemként siklott egyik beugrótól és sziklatömbtõl a másikig. Még ki sem ért Catti-brie gyertyafény erõsségû fénykörébõl, máris elvesztették szem elõl.
     
     -------------------------------------------------
     
     Melkatka nem tartozott a Xorlarrin-ház nemesei közé, de ez a különösen kegyetlen drow komoly elismerést vívott ki magának a nemesek körében. Jearth, a ház fegyvermestere ismerte a nevét, és mindig õszinte érdeklõdéssel beszélgetett vele, és gyakorta beszélt róla azokból a történetekbõl kiindulva, melyeket a nála magasabb rangban álló harcosoktól hallott róla.
     Tisztában volt vele, hogy páratlan kegyetlenségének köszönheti a hírnevét. Csak eszköz volt a kezükben, és õ valósággal lubickolt ebben a szerepkörben. A kezében lévõ korbácsnak természetesen nem voltak kígyófejei, azok csak Lolth úrnõ fõpapnõinek jártak, de ez is kíméletlen fegyvernek bizonyult a maga tüskés horgaival kivert ikerágaival.
     Szerette a fegyver nyelének tapintását, különösen akkor, amikor a mostani alkalomhoz hasonlóan hosszasan csattogtathatta. Komoly gyakorlatot és odafigyelést igényelt a használata, okosan kellett bánnia vele, de élvezte minden egyes pillanatát.
     Az ostor a válla fölé és mögé kunkorodott, majd sebesen elõrevágódott, a kemény kiállású törpe asszonyság pedig akarata ellenére felkiáltott a fájdalomtól.
     – Gyorsabban! – kiáltott rá a férfi, és ismét megsuhintotta az ostort, amely ezúttal vércsíkot hagyott maga után a törpe füle tövében, és közben kis híján le is tépte azt! A törpe legszívesebben sikított volna, de keményen összeszorította az ajkait, és csak halk, morgó hangot hallatott, ugyanakkor megbillent és fél térdre zuhant.
     Csak okosan, emlékeztette rá magát a férfi. Nem engedhette meg magának, hogy munkaképtelenné tegye a rabszolgákat; nagy szükség volt rájuk a bányákban! Kizárólag ezért maradhattak még mindig életben.
     A drow õr háromszor csattogtatta meg az ostort a törpe feje felett gyors egymásutánban.
     – Munkára! – rivallt rá.
     A törpe rabszolga gyûlölettel telve nézett vissza rá, és a drow nem gyõzött gyönyörködni abban a tekintetben. Mondani szeretett volna valamit, nyilvánvalóan átkot szórni a kínzója fejére, de csak érthetetlen hörgésre futotta az erejébõl, és zöldesfehér hab buggyant ki a szája szélén. Ez a törpe asszonyság varázshasználó volt, méghozzá papnõ, és a sötételfek pontosan tudták, hogyan bánjanak a hozzá hasonlókkal. Maga Berellip Xorlarrin fõpapnõ átkozta meg õt, és amikor szólni próbált, vagy csak szavakat formálni a szájával, akkor fertelmes mérget öklendezett fel a gyomrából, ami megtöltötte a száját.
     Kétrét görnyedve próbálta kiköpni a habot a szájából, nehogy megrekedjen a torkán, és megfulladjon tõle. Hirtelen elhagyta az ereje, megtántorodott és elvágódott a földön. Melkatka ismét felemelte a korbácsát, végigcsapott a hátán, hogy vegye kézbe a csákányt, és álljon vissza a sorba a többiek mellé, és folytassa a kõfejtést.
     A drow kínzómester páratlan elégedettséget érzett, amikor ismét meghallotta annak a bizonyos csákánynak a csattogását a kemény sziklafalon, amely elkeveredett a bánya összes többi jellegzetes zajával, mélyen Gauntlgrym kovácsmûhelye alatt.
     Számos új rabszolgát hoztak abból a part menti városból, amelyet a Xorlarrin-ház nemrég lerohant, szükség volt rájuk, hogy segítsék a goblinok munkáját. A drow mesterembereknek egyre több fémre volt szükségük, a kohók mohón zabálták az alapanyagot, márpedig a mithrillt ezekbõl a bányákból lehetett kinyerni, de akadtak itt értékes ásványok, sõt még adamantin is. Lázasan folyt a munka Gauntlgrym alsó szintjein, a mesterek újabb és újabb ajtókat és lépcsõket és torlaszokat építettek – természetesen erre nem a legnemesebb fémeket használták, azokat a fegyverek és a páncélok számára tartogatták. Drow várost építettek ide, méghozzá egy õsfenevad által táplált kohó köré, ahol a kovácsok varázslatos fegyvereket és páncélokat tudtak készíteni. Melkatka gyakorta ábrándozott róla, hogy új karddal és láncinggel jutalmazzák majd az igyekezetét, ezért ismét meglóbálta az ostort, és végigvágott szerencsétlen törpe asszonyság hátán, aki csak tehetetlenül morgott, és ismét belevájta a csákány hegyét a kemény sziklafalba.
     – Valóban annyira életerõsek és kemények, hogy nem érzik az ütéseket, vagy annyira ostobák, hogy nem tudják, hogy ordítaniuk kellene? – kérdezte az egyik drow õr, és odalépett a kínzómester mellé.
     – Egy picit talán mindkettõ, de nem számít – felelte Melkatka. – Az alapos ütlegelés után a legkeményebb bõr is lemállik, és akár üvölt akár nem, hidd el, hogy érzi a korbács harapását.
     Teli torokból kacagtak a szerencsétlen törpe kárára, de a kacajuk gyorsan a torkukra forrt, amikor észrevették a feléjük suhanó különös teremtményt: egy hatalmas denevért. Azért találták különösnek, mert eddig egyetlen denevérrel sem találkoztak a bánya ezen részében. Ráadásul túl mélyen jártak ahhoz, hogy itt elõfordulhasson, hiszen elsõ ránézésre közönséges barlangi denevérnek tûnt, noha nagyobb volt náluk, de egyértelmûen különbözött a Mélysötét mélyebb szintjein élõktõl. Látszólag vaktában közeledett feléjük, ide-oda csapódott a széles járat oldalfalai között. Melkatka a feje fölé emelte a korbácsát, a társa pedig kardot rántott.
     Jó tucatnyi lépésnyire tõlük a denevér röpte váratlanul megtört, átbucskázott a fején, mintha bukfencet vetne a levegõben, és közben furcsán megnyúlt a teste, ráadásul mire földet ért, addigra lábakat növesztett.
     Többé már nem egy denevér állt velük szemben, hanem egy mocskos, zömök törpe, aki tüskés páncélt és nevetségesnek tetszõ, fémbõl készült harci sisakot viselt, feleakkora szarvval a tetején, mint õ maga!
     Széles terpeszben ért földet, és csípõre tett kézzel meredt a két drow-ra.
     – Újabb rabszolga! – örvendezett Melkatka társa, majd a felszíni népek közös nyelvén is megismételte, hiszen a törpék többsége azt megértette.
     – Aligha – felelte a különc törpe, és magabiztos léptekkel indult el feléjük. – Úgy véltem, jó szolga válhatnék belõletek – vágott vissza a drow-nak –, de most látám, mit mûveltek ama törpasszonnyal, és már másként gondolám.
     Melkatka magasra emelte a korbácsot, és közben jó érzékkel elõvette kézi nyílpuskáját, és ki is lõtte az elõkészített lövedéket az ellenségre, miközben a társa sötétséggömböt bocsátott rá. A kínzómester azonnal eleresztette a nyílpuskát és villámgyors mozdulattal kardot rántott.
     A társa oldalra húzódott, mindketten a sötétséggömbre szegezték a tekintetüket, és feszülten vártak.
     Számos szívdobbanásnyi idõ telt el.
     – Vége – szólalt meg Melkatka társa. – Szép lövés, barátom!
     Összenéztek, majd értetlenül követték a tekintetükkel a kettejük közt elrepülõ nyílpuskalövedéket, amely a hátuk mögül érkezett.
     Melkatka megpördült, de a törpe, aki valahogy kijutott a sötétséggömbbõl és mögéjük került, meglendítette páncélos öklét, a bordái közé csapott, amitõl felemelkedett a levegõbe. Kihasználta az ütés lendületét, megpördült a levegõben, és puhán ért földet, tett néhány apró lépést, hogy teljesen visszanyerje az egyensúlyát. Azonnal le akarta rohanni a felettébb különös ellenfelet, és tett is egy lépést elõre, de kizárólag a jövevényre összpontosított, így nem vette észre, hogy a törpe rabszolga közelébe sodródott.
     Amikor észrevette a hibáját, már késõ volt. Egy pillanatig tartott csupán. Éles, fehér villanás vakította el, amikor a hegyes csákány belemélyedt a koponyájába, majd elragadta az örök sötétség, midõn utolérte az azonnali, könyörtelen halál.
     Buzogányos Ámbra hevesen megrángatta a csákány nyelét, de nem azért, hogy kirántsa az áldozatból, hanem hogy alaposan megforgassa a szerszám fejét a koponyában. Két mozdulat között a járat túlfelére pillantott, ahol a másik drow a különc harci tombolóval hadakozott – azonnal felismerte, hogy ez az ádáz törpe harcos egy harci tomboló –, aki a semmibõl bukkant elõ.
     A drow kardok tökéletes összhangban mozogtak – mint mindig! –, két oldalról csépelték a pajzsként használt törpe karokat. És a törpe páncélja is káprázatos kell, hogy legyen, állapította meg Ámbra, hiszen semmi baja sem esett azoktól a borotvaéles, pompás drow pengéktõl!
     A törpe harcos rendíthetetlenül, zavartalanul közeledett a drow felé, aki az egyik karddal a karja mögé nyúlt, és oldalirányból csapott, a másikat pedig ezzel egy idõben visszahúzta, majd villámgyorsan döfött.
     A törpe ekkor anyagtalanná vált, akár a köd, így az elõrelendülõ hegyes penge nem ért tapintható célt. A drow meglepetten felrikoltott, majd sarkon fordult, és okosan menekülõre fogta, de néhány lépést követõen a törpe ismét alakot öltött mellette, és hiába vetõdött oldalra, kitérve elõle, és pörgette a pengéit csak a drow-kra jellemzõ gyorsasággal, a törpe rávetette magát, és ököllel ütötte, ahol csak érte. Sebesen kapkodta kurta lábát, és a járat távolabbi oldalfala felé terelte a drow-t.
     A sötételf próbált oldalra kitörni, majd visszafordult a másik irányba, de a törpe mindkétszer útját állta. Ez nem kezdõ harcos! – állapította meg.
     A drow kétségbeesetten vagdalkozott a kardjaival, de a törpe az egyiket elkapta a tenyerével, majd végigcsúsztatta a kezét a penge mentén és ráfonta az ujjait ellenfele markára, aztán ügyesen elfordította a csuklóját, és beledöfte a kesztyûjébõl kiálló tüskét a drow csuklójába és alkarjába.
     A másik kard célt ért, tompa cuppanással fúródott bele a törpe vállába, de ha a harci tomboló meg is érezte, semmi jelét nem mutatta.
     Nem, épp ellenkezõleg, hagyta, hogy belé mélyedjen a penge, és amikor a drow kirántotta a kardot a sebbõl, elkapta a karját.
     A drow próbálta eltolni õt magától, igyekezett kiszabadulni a szorításból, de a törpe lassan, fokozatosan leszegte sisakos fejét, és elõredõlt. A hosszú tüske nekinyomódott a sötételf páncéljának, aki úgy reszketett és vonaglott, mint még soha életében.
     – Ne! Ne! – könyörgött.
     – Hallgass! – suttogta a törpe, és tovább tolta magát elõre zömök, izmos lábával.
     A drow végleg elveszítette az önuralmát, eldobta a kardjait, és két kézzel ütötte a törpét. A harci tombolót azonban nem lehetett megállítani, és a sisak hosszú tüskéje végre áthatolt a finom drow páncélon.
     A felnyársalt sötételf hörgött és zihált, vonaglott és kalimpálva rúgkapált, de a mozdulatai fokozatosan lelassultak, ahogy a tüske egyre mélyebbre hatolt a mellkasába, és végül átdöfte a szívét.
     A tüske hegye hozzáért a sziklafalhoz, teljesen átfúrva a nyomorult áldozat testét, de a törpe tovább tolta magát elõre.
     A sötételf teste elernyedt, és a harci tomboló végre elhátrált a faltól. Felegyenesedett, a harci sisakjára tûzött tetemmel együtt, amely rongybabaként ringatózott a magasban, vérrel terítve be az egész testét.
     Ámbra csillogó tekintettel biccentett felé, de önfeledt mosolya azonnal lelohadt, amikor a harci tomboló lehúzta a hosszú tüskérõl a felnyársalt drow-t, majd beletartotta az arcát a sebbõl ömlõ vérbe, mintha fürödne benne… de nem fürdött, hanem ivott belõle!
     Bizonyos idõ elteltével ledobta a tetemet a földre, megragadta a hajánál fogva, és vonszolni kezdte a földön Ámbra felé, aki folyamatosan a fejét rázta, és szólni próbált, de természetesen nem tudott, mert azonnal fertelmes hab töltötte meg a száját.
     – Hát nem bájos lyányka? – mondta a harci tomboló, amikor Ámbra elé állt, és a földre dobta a halott drow-t, akiben egy csepp vér sem maradt, majd felemelte véres kezét, mintha meg akarná simogatni a nõ arcát.
     Ámbra ösztönösen rezzent össze és húzódott el tõle, ekkor tudatosult csak benne végleg, hogy mi az, amit lát: egy élõholt szörnyeteg, egy vámpír.
     Ismét szólni próbált, meg akarta kérdezni, hogy ki õ, de szavak helyett csak habos nyál buggyant ki a száján. El sem tudta mondani, mennyire gyûlölte a sötételfeket! Mégis ott és akkor már-már azt kívánta, hogy ez a borzalmas szörnyeteg ölje meg õt.
     – Bájos, apró lyányka – mondta a vámpír töprengõ tekintettel, gunyoros hangon. A vastag rabláncokra nézett. – Kiszabadíthatlak, de az átok drow-k téged okolnak majd a holtakért. – Elhallgatott, mintha új gondolat fogant volna meg az elméjében, és ahogy a következõ pillanatban a fogolyra nézett, attól Ámbra ereiben megfagyott a vér. – Akadna itten más megoldás is.
     Ismét felemelte a kezét, egészen gyengéden… ami Ámbra szemében tökéletes ellentétben állt a halott drow vérétõl csöpögõ kesztyû iszonyatos látványával. Összerezzent, egész testében reszketett, és hátrébb húzódott tõle. Folyamatosan ingatta a fejét, és halk, szûkölõ hangon könyörgött kegyelemért.
     A harci tomboló tétovázott, a keze a nõ keze fölött állt meg a levegõben, ezernyi érzelem ült ki a tekintetébe: mohó vágytól kezdve a tanácstalanságon át, a megrökönyödésen keresztül a teljes bizonytalanságig. Rövid, állatias morgás hagyta el a torkát.
     Ámbra nagy levegõt vett, és közben lenyelte a szájába gyûlt fertelmes mágikus hab egy részét, amitõl menten elhányta magát, beterítve a kettejük közti teret a padlón.
     – Ennyire ocsmánynak látál engemet, he? – ordította a vámpír, és felemelte a karját, mintha le akarna sújtani rá.
     Azonban visszahúzta a kezét, hevesen megrázta a fejét, és közben magában motyogott.
     A vágyaival és az étvágyával viaskodik, döbbent rá Ámbra.
     Ekkor azonban valami elterelte a figyelmét, felemelte a fejét, és távolba révedõ tekintettel bámult bele a sötétségbe, felfelé, a felsõbb járatok irányába. Ismét motyogott valamit az orra alatt.
     – A sírok! – nagyot dobbantott a lábával. – Ti tolvaj szukák! Hagyjátok õt! Én királyom!
     Szemmel láthatóan felbõszítette valami, és Ámbra teljesen biztos volt benne, hogy most ér véget az élete, az élõholt teremtmény apró cafatokra tépi.
     De nem tette. Futásnak eredt, de néhány lépés megtételét követõen megtorpant, és visszarohant hozzá. Lesújtott az egyik drow tetemre tüskés kesztyûbe bújtatott kezével, majd a másikra a másik kezével, és úgy rántotta fel õket a földrõl, ahogy a halász húzza ki a vízbõl a horogra akadt halat a csónak oldalánál. A hóna alá csapta a holttesteket, és elrohant velük.
     Kisvártatva visszatért, és noha denevér alakban suhant a levegõben, Ámbra tudta, hogy õ az. Úgy suhant el mellette, mintha sosem találkoztak volna, és eltûnt a sötétben.
     Eltüntette a holttesteket, hogy ne hibáztathassák õt a gyilkosságokért, értette meg Ámbra.
     A láncra vert törpe papnõ nekidõlt a falnak, letaglózták az események, reszketett a félelemtõl. Lecsúszott a fal tövébe, és zokogva ült a rideg padlón. Elátkozta a sötételfeket és az egész életet, habos nyálat öklendezve fel minden egyes szónál.
     Idõnként felidézte magában, miként vájta bele a hegyes csákányt kínzója koponyájába, kéjesen ízlelgette a pillanatot, és kapirgálni kezdte a talaj puhább rétegeit a szerszámmal, ameddig a láncai engedték, hogy eltüntesse a vérnyomokat és az agycafatokat.
     
     -------------------------------------------------
     
     A három barát és Guenhwyvar óvatosan haladtak a sor végén, és a következõ fordulót követõen mindkét oldalon ajtókkal tarkított széles folyosóra értek.
     – Lassan! – suttogta a félszerzet. A látása lehetõvé tette, hogy még a komor félhomályban is láthassa a fénykörön kívülre érõ Bruenor alakját. Éppen a folyosó túloldalán járt, amely élesen jobbra fordult. A törpe lekuporodott, és felemelte a kezét, hogy jelezze a mögötte haladó társainak, hogy álljanak meg.
     A félszerzet Catti-brie és Wulfgar felé fordult.
     – Várjatok! – suttogta. Észrevette, hogy Catti-brie már meg is állt, és hevesen bólogat. A lány Guenhwyvar hátára tette a kezét, és tisztán érezte a testében lüktetõ feszültséget. A fekete párduc felfigyelt valamire, veszélyt érzékelt a közelben, tán ellenség lapult valahol. A félszerzet félreérthetetlenül látta rajta, Catti-brie pedig a tenyerén keresztül érezte.
     Néhány szívdobbanásnyi idõt követõen ismét elindultak, lassan, óvatosan, végig Bruenort figyelve, aki még mindig jó húszlépésnyire guggolt tõlük. Regis oldalra nyújtotta a karját, hogy megállítsa a társait, Bruenor ugyanis hátraszökkent, visszaugrott a folyosóra, és a hátát szorosan az oldalfalhoz nyomta. Felemelte a csatabárdját, a nyelét enyhén átlós irányban tartotta a mellkasa elõtt, a fegyver sûrûn rovátkolt feje bal vállának elülsõ csücskén nyugodott.
     Vigyorogva nézett vissza várakozó társaira, majd váratlanul kiugrott a búvóhelyérõl, és széles ívben meglendítette félelmetes csatabárdját, hogy lesújtson az oldalfolyosóról érkezõ szörnyek élen haladó tagjára.
     – Goblinok! – kiáltott fel Regis, amint felismerte az apró termetû teremtményt, amely hátrarepült a törpe erõs, kíméletlen csapásától, széles, lapos lábfeje magasra emelkedett a levegõben.
     Catti-brie rácsapott Guenhwyvar horpaszára, a párduc pedig türelmetlenül lódult meg, futás közben meg is taszította a már szintén rohamozó barbár harcost. A hatalmas termetû Wulfgar megtántorodott, de nem billent ki az egyensúlyából, rohant tovább, maga mögött hagyva egy ajtót a folyosó bal oldalán.
     És az az ajtó abban a pillanatban kivágódott mögötte, és kettesével rontottak ki rajta a goblinok, harsány harci üvöltéssel az ajkukon, vadul lóbálva kezdetleges fegyvereiket. A rohamozó barbár elõtt is kivágódott egy ajtó, és még több szörnyeteg özönlött ki rajta, még hangosabban ordítva, mint a társaik.
     Regis Catti-brie elé szökkent, keményen megvetette a lábát a talajon, és azonnal döfött a vívótõrével, átlyukasztva a legközelebbi goblin torkát. Már emelte is a másik kezét, a felhúzott nyílpuskával a markában, és a sor elején rohamozó goblin arca közepébe lõtt vele. A teremtmény ordítva próbált megszabadulni a lövedéktõl, mögötte érkezõ társa kíméletlenül félrelökte õt az útból, és döfésre készen megemelte a dárdáját, hogy végezzen a félszerzettel.
     Regis azonban már készenlétben tartotta a hárítótõrét, és a középsõ illetve az egyik oldalsó penge közé fogta az elõrelendülõ dárdát.
     – Félre! – kiáltotta Catti-brie.
     A félszerzet gyakorlott csuklómozdulattal törte ketté a durván faragott dárda hegyét. Támadást színlelt, de engedelmeskedett Catti-brie utasításának, életre hívta mágikus gyûrûjének erejét, és átlépett a téren. Valamivel lejjebb jelent meg a folyosón, a jobb oldalon, helyet hagyva varázshasználó társának.
     Catti-brie mindkét kezét felemelte, az ujjait szétterítette, a hüvelykujjait összeérintette, és lángot lövellt az ellenségre, teljesen beterítve a torkán megszúrt goblint, valamint mellette lévõ dárdás társát, és a mögöttük érkezõ újabb két teremtményt is.
     Regis oldalról támadott, kétszer is villámgyorsan döfött, kivégezve a második sorban lángoló goblinokat, és ugyanazzal a lendülettel lesújtott a harmadik sorban érkezõ egyik teremtményre is, aki fel sem fogta, hogy mi történik vele.
     Catti-brie újabb varázslatba kezdett, és amikor a félszerzet meghallotta a hangját, gyors pillantást vetett rá, és a tekintetébõl kiolvasta, hogy távol kell tartania tõle a szörnyetegeket, amíg végez.
     
     -------------------------------------------------
     
     A folyosó másik végében Bruenor levágta második áldozatát is, majd széles ívben oldalirányba rántotta a csatabárdot, félresöpörve két újabb goblint. Négy ellenséggel már végzett, de az izzó tekintetû törpe nem elégedett meg ennyivel, nem is lankadhatott a figyelme, mert újabb, a goblinoknál nagyobb teremtmények érkeztek az oldalfolyosóról: hobgoblinok és medverémek.
     Harcpöröly Bruenor mindennél jobban gyûlölte a bûzös medverémeket!
     Az pedig, amelyik ebben a pillanatban felé közeledett, minden eddiginél nagyobb haragra gerjesztette õt, amikor megpillantotta a kezében lévõ alkalmi bunkósbotot, amellyel hárította a csapását, és visszatámadott – az a bunkósbot ugyanis kísértetiesen hasonlított egy zömök törpe vastag combcsontjára.
     Bruenor állta az ütést, beletartotta egyszarvú sisakját, amelyen hatalmasat csattant a combcsont. Válaszképpen karomszerûen begörbítette az ujjait és belemarkolt a szörnyeteg irhaujjasába. Bátor és vakmerõ vállalkozás volt ez a csengõ fülû törpétõl, de meg kellett ragadnia és hátrarántania ellenfelét, Guenhwyvar tûnt fel ugyanis közvetlenül a medverém mögött.
     – Nem, azt már nem! – kiáltotta a törpe a szörnyetegnek és a fekete párducnak egyszerre, elhessegetve õt onnan. Megpördült, és az ellenkezõ irányba penderítette a teremtményt a folyosón. – Az enyém vagy, korcs!
     A jóval magasabb és kétszer akkora súlyú medverém nem repült túlságosan messzire Bruenortól, és azonnal bömbölve elrugaszkodott, hogy a törpére vesse magát, teljesítve a kívánságát.
     Bruenor vad csapásokkal fogadta a rohamot, rövid, de erõs csapásokkal szorította a szörnyeteget a falhoz, semmi másra nem figyelt, csak az ellenségre, a saját fegyverére, és a saját, bunkósbotként használt combcsontjára.
     Ez lett a veszte, döbbent rá. Miközben csak Guenhwyvar ádáz hörgése és vicsorgása jutott el a fülébe, elkerülte a figyelmét, hogy egy medverémnek sikerült elosonnia a tomboló párduc mellett.
     A teremtmény dárdája utat talált magának a törpe páncéljának résén, és mohón belemart a hátába.
     
     -------------------------------------------------
     
     Wulfgar teljesen visszanyerte az egyensúlyát a fekete párduccal történt ütközésbõl, és már minden figyelmét az egyik ajtó mögül kirontó hobgoblinokra és medverémekre összpontosított.
     Próbálta felmérni a kialakult, zûrzavaros helyzetet, de néhány különös részlet felkeltette és egyben elterelte a figyelmét. Elõször is, a teremtmények egy része nem a tõlük megszokott mocskos, bûzös rongyokat vagy vászongúnyát vagy lopott bõrpáncélt viselt. Egyáltalán nem, a sötételfek puha ingjeit, szárnyaló, ujjatlan köpenyeit, sõt messze földön híres páncéljait hordták.
     De még ennél is jobban meglepte õt a teremtmények viselkedése. Nem fejetlenül rontottak ki az ajtón, hogy vakon belevessék magukat a harcba, sokkal inkább úgy tûnt, mintha menekülõre fognák.
     Az élen haladó, széles vállú, a barbár harcossal közel egymagasságú hobgoblin észre sem vette õt, sem a felé lendülõ Égisz-agyart. Esélye sem volt a hárításra, a harci pöröly feje a mellkasának csapódott, szétzúzva a bordáit. A levegõ sípolva süvített ki a tüdejébõl, és tátogva terült el a földön.
     A másodikként érkezõ behemót csapásra emelte a bunkóját, de Wulfgar megelõzte õt, és szabad kezével elkapta fegyvert tartó karját. Oldalra lökte, majd visszarántotta, majd megismételte a mozdulatot, de ezúttal erõsebben, a harmadik alkalommal pedig belefejelt a szörnyeteg arcába, ripityára törve az orrát.
     Még kétszer fejelte meg a már amúgy is kába teremtményt, majd egyszerûen a földre hajította, egyenesen egy rohamozó medverém útjába, aki nem tudta átugrani, megbotlott benne, és fejjel elõre nekizuhant a veszedelmesen suhanó Égisz-agyarnak.
     Wulfgar felugrott a levegõbe, istene nevével az ajkán, majd kegyelmet nem ismerve rátiport a földön fetrengõ hobgoblin nyakára. Az ellenállhatatlan barbár harcos ezüstkürtjéért nyúlt, hogy harcosokat hívjon segítségül istene csarnokaiból. Megakasztotta azonban a mozdulatot, amikor végre észrevette, hogy mi okozta a különös felbolydulást. Még többen harcoltak odabent az ajtó mögött, de úgy tûnt, hogy a többség inkább csak azért küzdött, hogy elmenekülhessen onnan.
     Fényesen csillogó szablyák felettébb ismerõs, kecses táncát látta odabent, a tökéletes harcmûvészet páratlan bemutatóját, amit már több mint egy évszázada nem láthatott a saját szemével. Drizzt harcolt a folyamatosan szélesedõ vértócsa közelében, módszeresen kaszabolva a goblinokat, hobgoblinokat és medverémeket.
     Wulfgar egy röpke pillanat erejéig belefeledkezett a látványba, és ez kis híján a vesztét okozta. Egy medverém vetette rá magát, fej fölé emelt karddal a kezében.
     Két kézzel fogta meg Égisz-agyar nyelét, és lándzsaszerûen lökte elõre a harci pöröly fejét, csontrepesztõ erõvel találva el a medverém testét. Még ezzel sem tudta megállítani õt, noha sikerült lélegzetvételnyi idõhöz jutnia.
     A barbár lehajolt a közeledõ kardcsapás elõl, és nekirontott az iménti ütéstõl még mindig tántorgó medverémnek, aki felkészült rá, hogy átbucskázzon a görnyedt hátú ember fölött.
     Wulfgar azonban eldobta a harci pörölyt, felegyenesedett, és közben megragadta a továbbra is bizonytalan lábakon álló medverémet, és a feje fölé emelte. Megpördült, és nekivágta a szemközti falnak, pontosabban egy ajtónak, amely darabokra tört a teremtmény súlya alatt, aki mozdulatlanul terült el a faforgáccsal borított talajon.
     A barbár harcos azonnal megpördült. Két goblin várt rá, akik egyszerre döftek a dárdáikkal a szemmel láthatóan fegyvertelen ellenfél teste felé. Újabb medverém magasodott föléjük a hátuk mögött.
     Drizzt eközben tíz ellenféllel harcolt egyszerre odabent a szobában, és úgy tûnt, hogy a meglepetésszerû támadásával szerzett korábbi helyzeti elõnye veszni látszik.
     – Drizzt! – kiáltotta Wulfgar, de a szó a torkára forrt, amikor vakító fény villant és iszonyatos hõ terítette be õt, és mindenki mást is a folyosón.
     
     -------------------------------------------------
     
     A Catti-brie testébõl elõtörõ tûzfal megbontotta, és kettéválasztotta a rohamozó goblinok sorait, és begördült az elõször kivágódó ajtón. Regis fejhangon sikoltva hõkölt hátra, a szemét eltakarta az égetõ fény elõl, az arcát elfordította, nehogy megégjen a tûztõl és az iszonyatos hõtõl.
     A kíntól vonagló goblinok rémült sikoltozása szûrõdött ki a helyiségbõl. A félszerzet úgy ítélte meg, hogy Catti-brie átvette az irányítást a terület felett, ezért tovább-botorkált onnan, hogy csatlakozzon a távolabb harcoló barbárhoz.
     Miután visszatért a látása és ismét érzékelte a környezetét, azonnal kiderült, hogy jól döntött. Wulfgar tényleg nagy bajba került.
     Két goblin szorította sarokba egyszerre, és az egyikük éppen akkor döfte bele a dárdáját a nagydarab harcos bal karjába. Eltorzuló képpel grimaszolt, de úgy tûnt, nem foglalkozik a fájdalommal. A bal kezét használta pajzsként, és messze eltolta magától a dárdát, miközben letaglózta a másik goblint a jobb kezében lévõ harci pöröllyel.
     A goblin mögött lesben álló medverém magasra emelte a bunkósbotját, amely az egyik hiányzó combcsontra emlékeztette a félszerzetet.
     – Wulfgar! – figyelmeztette õt Regis, és rohamra indult. Parányi kígyó jelent meg a kezében, és futás közben áthajította a hozzá közelebb lévõ goblin feje felett, a medverém mellkasát célozva meg. A kígyó sebesen felkúszott a törzsén és a nyaka köré tekeredett. Mire a nagytermetû, szõrös teremtmény befejezhette volna a fej fölüli csapást, a vigyorgó, élõholt kísértet megjelent a válla felett, és fojtogatni kezdte, a föld felé rántva õt.
     A félszerzet rohant tovább, magára vonva a hozzá közelebb lévõ goblin figyelmét. Erõteljes döfések sorozatával ostromolta, odébb terelve õt a sebesült barbártól.
     A goblin hárított és azonnal visszatámadott, de Regis magasra tolta a dárdát az immáron kétpengéjû hárítótõrrel, és közben a másik vállával a magasba lendülõ fegyver alá fordult, átlós irányban szúrva a vívótõrrel, amely áthatolt az ellenség rekeszizmán, átlyukasztva a tüdejét majd a szívét.
     Ezzel egy idõben Wulfgar oldalra fordult, átforgatta a bal karját a dárda felett, hogy megragadhassa a véres fanyelet. Még erõsebben grimaszolt a fájdalomtól, mint eddig, de kitartott, és emelõkarként használva a dárdát a háta mögé hajította a goblint, aki a szemközti falnak csapódott. Tehetetlenül csúszott le a padlóra.
     Nem rántotta ki azonnal a dárdát a karjából, inkább tovább fordult a hajítás lendületével. Égisz-agyar nyele ismét visszatért a tenyerébe, õ pedig magasra lendítette a harci pörölyt a válla fölé. A goblin ebben a pillanatban pattant fel a fal tövébõl, de a fej fölüli csapás már útnak indult. A pöröly a feje búbján találta el a teremtményt, csontok repedtek, az agya szétloccsant, a feje egész egyszerûen besüppedt a kulcscsontok közé. Hátborzongató látványt nyújtott, ahogy a térdei kifordultak a helyérõl, a törzse nekicsapódott a padlónak, ahonnan az ütés erejétõl visszapattant a levegõbe. Fura módon egy pillanatra megállt sérült lábán, de végül elvágódott, a teste ripityára zúzódott.
     – Mögém, Regis! – kiáltotta a barbár, majd a nyitott ajtó felé fordult, hogy felmérje az odabent egyedül harcoló drow kósza helyzetét.
     A félszerzet megértette az utasítást. Egy medverém tápászkodott fel éppen az egyik szilánkokra tört ajtó romjai közül. Regis villámgyorsan ott termett, és beledöfte a vívótõrét a termetes szörnyetegbe.
     – Le a földre! – ordította a barbár a drow-nak. Meglendítette harci pörölyét, és Égisz-agyar feje pontosan Drizzt tarkójának irányába lódult meg.
     
     -------------------------------------------------
     
     – Én lábam! – ordította a felbõszült törpe újra és újra. Egyszerre püfölte a pajzsával és kaszabolta rövid nyélre fogott csatabárdjával a medverémet. Még csupasz lábfejére is rátiport súlyos csizmájával, mindent bevetett, amivel fájdalmat okozhatott a gaz szörnyetegnek, aki feldúlta a sírhelyét.
     Egész idõ alatt próbálta figyelmen kívül hagyni az égetõ fájdalmat, de a másik medverém egyre mélyebbre döfte a dárdát a hátába, és végül már nem bírta tovább.
     Oly váratlanul és oly vehemensen pördült meg, hogy a mozdulat lendülete és ereje kitépte a dárdát a szörnyeteg kezébõl. A medverém kétségbeesetten nyúlt a fegyvere után, Bruenor azonban teljesen megfordult, elõrelendülve bukfencet vetett, majd felpattanva felfelé csapott a csatabárddal, egyenesen a lény ágyékába.
     A törpe mély torokhangon morgott, lerázta magáról az égetõ fájdalmat, és ahogy testének minden egyes izma megfeszült, már egyáltalán nem is érezte. Azt viszont igen, ahogy Ezüstszakállú Clangeddin ereje szétárad izmos tagjaiban. Még feljebb rántotta a csatabárdot, keresztül a medverém medencéjén, csontot törve és húst marcangolva. A szörnyeteg a levegõbe emelkedett. Clangeddin hangja tört fel a tomboló, dacosan ordító törpe torkából. Bruenor felegyenesedett és közben megpördült, a válla fölé emelve a medverémet, majd elõrefelé lendítette a csatabárd fejét, és a csontbunkót forgató sebesült szörnyeteghez hajította, aki ismét támadásba lendült.
     A tomboló törpe követte a levegõben szálló medverémet, magasra ugrott a levegõben, megpörgette a csatabárdot a feje felett, majd olyan iszonyatos erõvel sújtott le ellenfelére, hogy kis híján kettéhasította a törzsét.
     Bruenor lankadatlanul forgatta félelmetes fegyverét, újra és újra a feje fölé emelte, végtagokat tépve le, mellkasokat szaggatva fel, lehetetlen volt megállapítani, hogy melyik testrész melyik medverémhez tartozik.
     Hangos üvöltést hallott a háta mögül, de nem törõdött vele, tudta, hogy az Guenhwyvar hangja, méghozzá az erõ és a diadal morajlása.
     
     -------------------------------------------------
     
     – Fényt! – kiáltotta Catti-brie, figyelmeztetve is egyben a barátait. Vakítóan szikrázó fényesség árasztotta el a folyosót… fényesség, melyhez a vándorok gyorsan hozzászoknak, viszont komoly hátrányt jelent a goblinféléknek.
     Regis éppen életre akarta kelteni a hárítótõrben lakozó másik kígyót, de a feltápászkodni készülõ medverém ösztönösen a szeme elé emelte a kezét és közben fájdalmas arccal grimaszolt.
     A karcsú vívótõr mozgásba lendült, erõteljes döfések sorozatát vitte be egymás után, és a szörnyeteg drow-öltözékét pillanatok alatt átáztatta a kiserkenõ vér. Nem is volt szüksége a második kígyóra.
     Miközben sorozatban vitte be az újabb és újabb döféseket, könnyedén találva réseket a medverém védelmén, kezdett ráébredni, hogy soha többé nem lesz szüksége a kígyóhoz hasonló fortélyokra az efféle ellenfelekkel szemben.
     Donnola Topolino jutott az eszébe, a szûnni nem akaró, végtelen gyakorlatozás, és ekkor rácsodálkozott saját gyorsaságára és pontosságára.
     Felidézte a régi emlékeket, a szeretkezéseket és a kettejük közt kialakult különleges köteléket, és amikor belegondolt, hogy milyen messzire sodródtak egymástól, belesajdult a szíve, és lángra lobbantotta a lelkében szunnyadó dühöt.
     A szerencsétlen medverém megtapasztalta Regis dühét, minden egyes döféssel jobban és jobban.
     
     -------------------------------------------------
     
     – Le a földre! – érkezett a barbár harcos kiáltása. Drizzt szíve nagyot dobbant örömében, a gondolatai visszakalandoztak az évtizedekkel korábbi távoli múltba, abba a korba, amikor a barátja utasításai komoly jelentéstartalommal bírtak.
     Tökéletesen megbízott Wulfgarban, ezért azonnal hátravetõdött, és a földre vetette magát. Még le sem ért a talajra, amikor a pompás Égisz-agyar elzúgott a teste felett, és meglódult a két rohamozó medverém felé, akik azt hitték, hogy most elõnybe kerültek vele szemben. A zúgó harci pöröly pontosan a mellkasa közepén találta el az elsõ, meglepett szörnyeteget, és messzire repítette.
     Amint a drow páncéljának vállapjai hozzáértek a padlóhoz, azonnal visszadobta magát a levegõbe, mintha visszapattant volna, az izmai tökéletes összhangban dolgoztak, és mire talpra érkezett, és szemben találta magát a másik szörnyeteggel, már készenlétben is tartotta a szablyáit a gyilkos csapáshoz.
     Harci táncba kezdett, többször is megsebezte a teremtményt, majd elõbb balra pördült, és szemmel követhetetlen sebességgel forgatta a szablyáit, de csak távol akarta tartani magától a többi szörnyeteget, csak idõt akart nyerni. Számos alkalommal talált rést a védelmükön, de még visszafogta magát, egyre biztosabban hitte, hogy az erõviszonyok hamarosan az õ javára billennek át. Önbizalommal telve mosolygott, visszapenderült abba az irányba, amerrõl érkezett, és hasonló módon szorította vissza a jobb felõl érkezõ szörnyeket.
     Még meg sem pördült teljesen, amikor vadul kapálózó goblin szállt át a feje felett. Nekiütközött a közvetlenül Drizzt elõtt magasodó hobgoblin fegyverének, lepattant róla, és messzire szállt. A drow széles vigyorral az arcán használta ki a pillanatnyi figyelemelterelést, elõreszökkent, hogy kivégezze a hobgoblint.
     Visszahúzta a véres pengét és hátrafelé döfött vele, majd õ is a meglóduló szablyával együtt fordult, hogy szembenézzen a túloldalról támadó ellenséggel. Egyszerre söpörte félre egy hobgoblin és egy medverém dárdáját illetve kardját, majd átugrott egy goblin lendülõ dárdája felett, és közben fogást váltott a bal kezében lévõ szablyán, és lefelé csapott vele, egyenesen bele a goblin arcába.
     Puhán fogott talajt, és már fordult is vissza a másik irányba, hogy hárítsa a felé lendülõ fegyverek csapásait.
     Méghozzá mosolyogva tette, hiszen régi barátja, megbízható harcostársa, Wulfgar is csatlakozott a harchoz. A szörnyek alakzatának végén álló hobgoblin megfordult, hogy szembenézzen a barbárral, és meglátta az esélyt a gyõzelemre.
     Drizzt még szélesebben mosolygott, hisz nagyon is jól ismerte azt a harci cselt, így hát folytatta a forgást. Még szembe sem került a másik szárnyon fenyegetõ hobgoblinnal és medverémmel, amikor reccsenõ-loccsanó hangot hallott, és egy haldokló hobgoblin utolsó hörgését.
     Égisz-agyar nyele visszatért a barbár harcos markába. Drizzt számított erre, a szörnyeteg azonban nem.
     Maga elé képzelte a teremtmény ostoba tekintetét, amikor hirtelen rádöbben, hogy utolérte a végzete, hogy a hatalmas termetû férfi ismét a kezében tartja a fegyverét.
     Érezte, hogy Wulfgar ott áll mögötte, és ismét vállt vállnak vetve harcolnak, és ezúttal már nem fogta vissza magát, nem kellett azzal foglalkoznia, hogy mi történik a háta mögött. A bal kezében tartott Csillámmal hárította a kardcsapást és a dárdadöfést, szédítõ sebességgel forgatva a pengét. Átpörgette a fegyvert dárdán, majd még egyszer, és a második alkalommal a keresztvas pereme és az íves penge pengehasi nyúlványa közé szorította.
     Ezzel egy idõben tökéletes szögben emelte fel Jéghalált, hogy oldalra söpörje a medverém lefelé irányuló csapását. Egymástól teljesen függetlenül forgatta a pengéket, mintha két harcos küzdött volna egymás mellett, tökéletes összhangban, és még mielõtt a teremtmény visszahúzódhatott volna, hogy újabb támadást indítson ellene, villámgyorsan döfött a jobb kezével.
     Nem adott bele nagy erõt, csak megvillantotta a csuklóját. Nem is volt rá szükség, csak pontosan kellett céloznia, hogy eltalálja a medverém szemét. A szörnyeteg ordítva hátrált néhány lépést, magára hagyva a társát, így a szerencsétlen hobgoblinnak egyedül kellett szembenéznie a drow kószával.
     A teremtmény erõsen megrántotta a beragadt dárdát, de nem volt rá szükség, hiszen Drizzt egy finom csuklómozdulattal eleresztette, méghozzá pont abban a pillanatban, amikor ellenfele megkezdte a mozdulatot. A lendülettõl elvesztette az egyensúlyát, hátratántorodott, a drow pedig kihasználta az elõnyét, egyetlen ugrással utolérte, veszedelmesen cikázó szablyáival a kezében.
     A kósza puhán ért földet, és elszáguldott a hobgoblin mellett, bal oldalról kerülve meg õt, és még mielõtt a teremtmény felfoghatta volna, hogy mi történik, már fel is bukkant a másik oldalon, és megállt a szörnyeteg elõtt, pontosan ott, ahol eredetileg is állt.
     A hobgoblin értetlenül, hitetlenkedve meredt rá, majd amikor felfogta az igazságot, még inkább kikerekedett a szeme.
     – Igen, már halott vagy – közölte vele Drizzt, a haldokló teremtmény pedig a földre hanyatlott, tucatnyi szúrt és vágott sebbõl vérezve.
     A drow a háta mögé pillantott. Újabb goblin szállt át a szobán, Égisz-agyar ismét lecsapott. Drizzt mosolyogva fordult vissza a megmaradt medverém felé.
     A teremtmény véres szemét szorongatva fordult meg, és menekült ki a helyiségbõl egy oldalajtón keresztül, és amikor az ajtó kinyílt, újabb medverém bukkant fel mögüle, méghozzá igen különleges tárggyal a kezében.
     – A koponya! – kiáltotta Drizzt, és a becsapódó súlyos ajtóra mutatott a szablyájával. Futásnak eredt, és nagy lendülettel nekiugrott az ajtónak, de az meg se moccant.
     – Wulfgar! – hívta segítségül a barátját, miközben visszapattant a kemény fáról, és a barátja felé fordult.
     Ekkor Regis lépett be a helyiségbe, és azonnal oldalra húzódott, hogy a bömbölve berontó Guenhwyvar ne sodorja el.
     A szoba túloldalán Wulfgar útjára engedte Égisz-agyart, és halántékon suhintott egy menekülõ hobgoblint, aki az ütéstõl fejjel nekirepült a szemközti falnak. A másik kezében is tartott egy hajítófegyvert, egy kétségbeesetten rúgkapáló goblin formájában. Drizzt felé fordult, és magasra tartotta a vergõdõ teremtményt.
     Két öles lépéssel lendületet vett, majd teljes erõbõl elhajította a goblint.
     A vaspántokkal megerõsített faajtó megremegett ugyan, de kitartott, a nyomorult teremtmény magatehetetlenül csúszott le a padlóra.
     – Itt a kulcs! – bömbölte Bruenor, miután õ is berontott a helyiségbe.
     – A koponyád…! – kezdte Drizzt, de a törpe csendre intette õt.
     – Hallottam, elf!
     A törpe teljes erõbõl rohant, Wulfgar mellett felugrott a levegõbe, aki részben megtámasztotta, részben az ajtó felé irányította õt, majd akkorát taszított rajta, amekkorát csak tudott, tovább növelve a lendületét.
     Bruenor erõsen megtámasztotta a pajzsot a vállával, amikor becsapódott, és a vastag faajtó ezúttal már nem bírta, hangos reccsenéssel tört be. A törpe bukfencet vetett, és azonnal talpra szökkent, mintha mi sem történt volna, az elõtte álló két hatalmas medverém döbbent képpel meredt rá.
     Drizzt azonnal futásnak eredt, és átugrott a nyíláson. Néhány szívdobbanásnyi idõ telhetett el csupán, de mire odaért, már csak Harcpöröly Bruenor volt talpon a helyiségben.
     A kósza megtorpant, és grimaszba rándult az arca. A barátja hátát beborította a vér, és nem a kíméletlenül lekaszabolt medverémek vére fröccsent oda.
     Aggodalmas tekintettel nézett a barbárra, és ekkor vette csak észre, hogy õ sem úszta meg sértetlenül a harcot, sõt, ami azt illeti, törött dárdahegy állt ki a bal alkarjából, amely szintén vérben úszott.
     – Hol van Catti-brie? – alig hagyták el a szavak az ajkát, amikor pusztító villám fénye villant a folyosón, és mennydörgésszerû robaj rázta meg a folyosó falait.
     Rögtön ezt követõen Catti-brie jelent meg az ajtóban, és nyugodt léptekkel csatlakozott hozzájuk. Tökéletes nyugalom áradt felõle, kékes ködpamacsok kúsztak ki az ingujja alól és tekergõztek a karja mentén. Végigmérte három bajtársát, majd az oldalsó helyiségbõl visszatérõ Bruenorra pillantott, aki egy koponyát tartott a kezében, és meredten nézegette.
     – Régi cimbora – mondta bárgyú képpel, és esetlen kuncogással próbálta leplezni a zavarát. Valójában sokkal jobban megrendült annál, mint azt mutatni merte volna, amikor belenézett az üres szemgödrökbe, melyekben egykoron az õ szemgolyói ültek.
     Catti-brie magával rángatta a drow-t a törpéhez, majd azonnal gyógyító varázslatba kezdett, miután megvizsgálta Bruenor hátsebét. A törpe fájdalmas arccal grimaszolt, amikor Catti-brie a seb fölé helyezte a tenyerét a vállai felett, és hozzáért a sebben maradt törött dárdahegyhez. A fájdalom azonban szép fokozatosan enyhült, görcsbe rándult izmai felengedtek, ahogy a nyugtató gyógyító mágia átjárta a testét.
     – Most már jobb? – kérdezte Catti-brie.
     – Huh, egen, gyógykezek – lehelte a törpe elfúló hangon, de még így is elakadt a lélegzete, amikor Catti-brie visszahúzta a kezét, a tenyerében a sebben maradt dárdaheggyel. A mellettük ácsorgó Drizzt is kikerekedett szemmel meredt a lányra.
     – Még több varázslatra lesz szükséged – közölte Catti-brie.
     – Majd visszafelé menet a síromhoz – felelte Bruenor.
     – Wulfgarnak is segítségre van szüksége – tette hozzá Drizzt. – Ti hárman térjetek vissza a sírhalmokhoz. Regis, Guen és én itt maradunk, hogy ne foglalhassák vissza tõlünk ezeket a folyosókat és termeket.
     Bruenor és fogadott gyermekei szó nélkül indultak el, a koponyával és a két combcsonttal a kezükben.
     – Fel kellene derítenünk a környéket – javasolta a kósza.
     A félszerzetnek azonban más tervei voltak. Benyúlt feneketlen erszényébe, és többrétegû, sokzsebû zsákot vett ki belõle. Óvatosan letette a földre, és széthajtogatta, felfedve hordozható alkímiai laboratóriumának alkatrészeit. Kinyitotta a nagyméretû könyvet, és az elõre bejelölt oldalhoz lapozott.
     – Ilyen zuzmó kellene – mondta, majd felemelte a fejét a képrõl, és a szoba falának tövében növõ zöld színû, moha lepte gombaféleségre pillantott. – Menj és deríts fel a terepet, Guenhwyvart használd hírnöknek. Ha találsz még ebbõl a növénybõl, akkor hozz nekem.
     – Minek? – kérdezte a drow.
     – Sok mindenhez, és valószínûleg még többhöz, amikrõl még nincs tudomásom – felelte a félszerzet. Benyúlt a zsák egyik nyitott zsebébe, és kékes színû folyadékkal teli üvegcsét vett ki belõle.
     A drow elvette tõle, és élénk érdeklõdéssel nézett le rá.
     – Tûz elleni védõszerhez – magyarázta Regis, és hátat fordított a társának. – Mármint ahhoz kell a zuzmó. Azt hiszem, hogy képes lennék tûz ellen védõ varázsitalt készíteni, márpedig ha Catti-brie oldalán maradok, akkor bizony szükségem lesz rá! Úgy tûnik, ráérzett a tûz ízére!
     Drizzt mosolyogva bólintott, és megérintette Jéghalál markolatát. A penge védelmet biztosított számára a tûz ellen, ahhoz a gyûrûhöz hasonlóan, amelyet korábban Catti-brie-nek adott. A hosszú távú lehetõségeken gondolkodott, azon, hogy micsoda összhang és erõ lakozhat kicsiny csapatukban, mi mindenre lehetnek még képesek, ha a kirakós kisebb darabjai mind a helyükre kerülnek.
     Vetett egy utolsó pillantást a félszerzetre, aki belefeledkezett a könyvbe, és vélhetõen õ is ugyanezen gondolatmenet mentén indult el.
     
     -------------------------------------------------
     
     – Engedd meg! – kérte Wulfgar.
     A törpe, aki a koponyát tartotta a kezében, a szemébe nézett, és tétovázott
     – Kérlek! – nyaggatta tovább.
     – Szomorú vagy, mer’ nem földelhetted el az apád az elsõ alkalommal? – kérdezte Bruenor ravaszkás mosollyal az ajkán, miközben átnyújtotta a koponyát a barbárnak.
     – Csak a tisztelet miatt – adott magyarázatot Wulfgar. – Az irántad érzett tisztelet miatt.
     Letérdelt, és óvatosan leszedegette a halomról a köveket.
     – Ez… kijózanító érzés – jegyezte meg Catti-brie, aki kicsit hátrébb ácsorgott a törpével. – El sem tudom képzelni, hogy mit érzek majd, ha a saját sírom elõtt állok a Mithrill Csarnokban.
     – Kijózanító? – mordult fel Bruenor. – Bah, úgy érzem, inkább legurítanék némi pálinkát! – Átölelte a lányát, és egészen közel húzta magához.
     Wulfgar a két combcsontot illesztette vissza elõször a helyére, majd gyengéden elhelyezte a koponyát is. Mielõtt visszarakosgatta volna a köveket, a sír fölé állt, ahol mindkét társa is csatlakozott hozzá. Catti-brie megszentelte a sírhalmot, Bruenor és Wulfgar pedig lehajtott fejjel hallgattak.
     Felkavaró, de egyben felszabadító pillanat volt ez a különös család számára. Nem a múltjukat temették el, csak a múltjuk és a jelenük közötti különbözõségeket… ami legfõképpen a barbárra volt igaz.
     Amikor Catti-brie befejezte a kántálást, a férfi szorosan magához vonta a lányt.
     – Mindig is szerettelek – mondta, de nem érzõdött feszültség a hangján, sem kettejük között. – Örülök, hogy itt lehetek melletted, mindkettõtök mellett.
     – Nem hittem, hogy elhagyod Iruladúnt, hogy visszatérj a Torilra.
     – Én sem – felelte a barbár. – Különös módon egyetlen pillanatra sem bántam meg a döntésemet az elmúlt huszonegy év alatt. Ez az én nagy kalandom, a nagy utazás, az én helyem itt van.
     – Idõvel mesélsz majd nekem a feleségedrõl és a gyerekeidrõl? – kérdezte Catti-brie, Wulfgar pedig széles mosollyal az arcán bólogatott.
     – Két élet – suttogta olyan átszellemülten, mintha még mindig nem akarna hinni páratlan szerencséjének. – Vagy három, ha korábbi létemet két oldalról szemlélem.
     – Bah, csak egy – dörmögte a törpe. Odébb lépett két fogadott gyermekétõl, és belerúgott a sír mellett heverõ egyik kõbe. Úgy nézett vissza rájuk, mint aki váratlanul megvilágosodott. – Ami itt van, az számít – dörögte, és megütögette a mellkasát tömzsi hüvelykujjával. – Nem az, ami ott van – zárta le a gondolatot a sírhalomra bökve.
     A másik két személy, akik szintén túlélték a halált, akik szintén második halandó testükben éltek, nem vitatkozott vele.
     


     TIZENHATODIK FEJEZET
     
     ÁLLHATATOSSÁG
     
     Az apró termetû tiefling boszorkánymester haragosan rótta Port Llast lerombolt városrészét, béna karja élettelenül himbálózott a teste mellett, mágikus csontbotját a másik kezében szorongatta. Gyakorta használta a botot támaszkodásra, most azonban nem, most izzott a vére a dühtõl, amibõl erõt merített.
     Elhurcolták az anyját, ha életben maradt egyáltalán.
     Elpusztították a kalandozócsapatát, megölték a barátait. A városlakók közül többen is látták Afafrenferét elesni. Mások pedig azt látták, hogy foglyul ejtik és elviszik Artemis Entrerit. Ámbrát pedig, a szerencsétlen Ámbrát a lábánál fogva lógatták fel, majd a hosszú kötelet rátekerték egy hatalmas termetû drider ocsmány karjára, és úgy himbálózott ott, akár egy rongybaba.
     Dahliát alaposan elverték, ezt a saját szemével is látta. Amikor a villámló háló leereszkedett, õ lidércalakot öltött, és a földbe süppedt az utcakövek repedései között, majd tovasuhant a föld alatt, és a legközelebbi épület deszkalapjai között jött fel a felszínre. Legnagyobb szerencséjére nem abba az irányba menekült, amelyikbe az elf nõ mágikus fegyvere kieresztette magából a villámló hálóból magába szívott energiát. Az ifjú boszorkánymester túláradó büszkeséggel nyugtázta, hogy az anyja képes ilyen elsöprõ erejû csapásra!
     De nemcsak ezt látta, hanem a hím drider kegyetlen bosszúját is. Noha kétdimenziós alakban volt, mégis érezte, ahogy elhagyja az ereje, amikor a hatalmas termetû szörnyeteg letaglózta az anyját, aki eszméletlenül terült el a földön.
     Dahlia eltûnt. Mind eltûntek, õ pedig magára maradt.
     Az Árnyzuhatagra gondolt, korábbi otthonára, és Draygo Quickre, egykori mentorára, de bosszúsan megrázta a fejét, elhessegetve a kósza gondolatot. Folyamatosan motyogott, átkokat szórva, és a romok közt bóklászó városlakók fura pillantásokkal illették, többen is úgy vélték, hogy teljesen elvesztette az eszét.
     Amikor észrevette, hogy õt figyelik, be kellett látnia, hogy bizony nem állnak messze az igazságtól.
     A düh, a tehetetlenség és a mérhetetlen reménytelenség valóban az õrületbe kergette. Magára maradt, és két évtized elveszett az életébõl… Draygo Quick vajon életben van még? Vajon mennyire távolodott el az Árnyzuhatag idõközben a Toril partjaitól? Kételkedni kezdett benne, hogy vissza tudna-e térni arra a sötét helyre, de abban még jobban kételkedett, hogy vissza akarna-e térni egyáltalán.
     Minden bizonnyal törvényen kívülivé vált, és nem maradna életben túl sokáig.
     Búskomor léptei a Kõfejtõ Pihenõjének füstölgõ romjaihoz vezették. A fogadó romokban hevert, a sötételfek pusztító villámai és tomboló mágikus tüzei szinte semmit sem hagytak belõle. Sokan vesztették életüket a támadásban, eddig legalább tucatnyi holttestet vonszoltak ki az utcára.
     A lakosok fennhangon fogadkoztak körülötte, hogy mindent újjáépítenek.
     Állhatatos, makacs és szívós népség volt ez, és a bizakodó szavaik megnyugvást hoztak a számára.
     Ráébredt, hogy most már szabadon barangolhat, azt az utat választhatja, amelyiket csak akarja, lehetõsége nyílt új életet kezdeni. Végül is nagyhatalmú boszorkánymester és nagy erejû mágikus tárgyak birtokosa. A csontbot segítségével, amelyet az Árnyzuhatagban zsákmányolt a félelmetes koponyaúrtól, élõholtak egész seregét is létre hozhatja, és a szolgálatába állíthatja, ha a szükség úgy hozza.
     – Magamra maradtam – mondta fennhangon, felszítva saját elszántságát.
     A szavak azonban üresen csengtek a fülében, és meglepetten tapasztalta, hogy a gondolatai kivetik õket magukból.
     – Nem – motyogta. – Nem.
     Úgy döntött, hogy most azonnal útra kel, és megkeresi az anyját. Talán évekbe is telhet, de most már ide tartozott, most már ezt a küldetést kellett teljesítenie, ezt az utat választania. Megkeresi az anyját, és talán a többieket is megtalálja, és utána bosszút áll az elrablóin.
     Vagy életét veszti a küldetés során.
     Ez utóbbi gondolat meglepetésként érte õt, és elsõsorban azért, mert egyáltalán nem zavarta. Ha meghal, miközben próbálja megmenteni Dahlia életét, ám legyen, büszkén áll elébe.
     – Ám legyen – mondta fennhangon.
     – Mi legyen? – kérdezte egy közelben ácsorgó férfi. Effron a hang irányába fordult, és két alakot vett észre, akik különös pillantásokkal illették õt. – Elõbb az átkozott tengeri ördögök, most pedig a drow-k! Gondolod, hogy Port Llast elátkozott hely?
     A torz boszorkánymester maga elé tartotta a mágikus csontbotot, majd keményen nekicsapta az utcakõnek. Érezte a benne és a saját bensõjében lüktetõ erõt.
     – A világ veszedelmes hely – felelte a tiefling. – És ez a veszedelem számos módon és alakban üthet rajtunk. Inkább mennél Vízmélyvárába, hogy az egyik sikátorban halálra késeljen egy rabló? Inkább mennél Baldur Kapujához, hogy rabszolgaként hurcoljanak el valamelyik hajón? Vagy inkább itt maradtok és újjáépítitek a várost, és kellõképpen felkészültök arra az esetre, ha a drow kutyák visszatérnének?
     – Jól szóltál, ifjú barátom – szólalt meg a férfi társa, és udvariasan meghajolt.
     Effron biccentett, majd odébb ballagott.
     Végérvényesen eldöntötte, hogy útra kél, és megmenti az anyját.
     No persze, fogalma sem volt, hogy hol kezdje.
     
     -------------------------------------------------
     
     – Úgy tûnik, nem zavar, hogy ilyen fordulatot vettek az események – szólt Jarlaxle szigorúan Kimmurielhez, amikor a pszionista végre eleget tett a hívásának, és megjelent a Do’Urden-ház hátsó, üres termeinek egyikében.
     A férfi hanyagul vállat vont, mintha nem lenne semmi jelentõsége.
     – Nem számítottál rá, hogy egy napon ez is bekövetkezik? – kérdezte.
     – Én arra számítottam, hogy minden folyik tovább a maga medrében, ahogy eddig, fejlõdünk és gyarapodunk.
     – Szánalmas voltál – felelte Kimmuriel. – Szánalmas kis titkár.
     Jarlaxle már azelõtt válaszra nyitotta a száját, hogy a másik drow befejezte volna a kérdést, de midõn megértette a pszionista megjegyzésének valódi jelentését, az elõrevetített gondolatokat, visszafogta a nyelvét.
     – Még az is jobb volt ennél – mondta inkább nekikeseredve. – Mutass tiszteletet, ház nélküli csavargó, mert a Daermon N’a’shezbaernon, közismertebb nevén a Do’Urden-ház õrségének kapitányával beszélsz. Igazán lenyûgözõ, nem?
     – Túlcsordul bennem az alázat – felelte Kimmuriel száraz hangon.
     – A Baenre-ház serege a mai napon tér vissza – magyarázta Jarlaxle. – Quenthel nagyasszonyanya felettébb különleges párossal érkezik.
     – A Barrison Del’Armgo-ház fiával és az õ féldarthiir lányával, igen tudom – bólogatott a másik férfi.
     Jarlaxle rámeredt, majd megrázta a fejét, és lemondóan sóhajtott. Ha csak egyszer meg tudná lepni a pszionistát valami újdonsággal!
     – Arra használja majd fel az Armgo-ház meglelt fiát, hogy szorosabbra fûzze a köteléket a Baenre-ház és Mez’Barris Armgo nagyasszony között, efelõl semmi kétség. De az is elképzelhetõ, hogy a férfin keresztül akar majd elõnyt szerezni Mez’Barisszal szemben. Akár így, akár úgy, eltökélt, hogy megerõsíti a hatalmát az egész város felett.
     – Quenthel nagyasszonyanya megerõsödött – jegyezte meg Kimmuriel.
     – Igen, méghozzá nem is akármilyen mértékben… úgy vélem, hogy egy agyszívó segítségével, de ezzel kapcsolatban hiányosak az ismereteim. Gromph mindenhová magával viszi Methil El-Viddenvelpet.
     – Mez’Barris nagyasszony szívbõl gyûlöli Quenthel nagyasszonyanyát – felelte a másik drow, akit egyáltalán nem leptek meg társa szavai. – Ugyanúgy, ahogy minden más élõlényt is gyûlöl.
     – Õ egy erõs ház nagyasszonya – emlékeztette rá Jarlaxle. – A személyes bosszúhadjárata nem lényeges. Az ésszerûséget választja majd a gyûlölet és harag helyett.
     Kimmuriel egyetértõen bólogatott.
     – Van valaki, aki még nála is jobban gyûlöli a Baenre-ház nagyasszonyanyját – vetette közbe. – Valaki, aki hosszú idõ óta semmi másra nem képes gondolni, csak a bosszúra.
     Jarlaxle érdeklõdve nézett rá.
     – Az anyám – felelte Kimmuriel.
     – K’yorl? Õ belezuhant a Karom-hasadékba…
     – Eltávolították az Oblodra-ház épületébõl, még mielõtt Lolth dühe elpusztította volna az épületet, és egy démonnak adták, rabszolgának.
     Jarlaxle arckifejezése mit sem változott – ez a hír meglepetésként érte.
     – Az Errtu nevû balornak – magyarázta a pszionista. – K’yorl Odran a kis játékszere, de õ nem foglalkozik ezzel. Az elmúlt évtizedekben semmi egyébre nem gondolt, csak a Yvonnel Baenre nagyasszonyanya és a gyermekei iránt érzett gyûlöletére, beleértve a jelenlegi nagyasszonyanyát is. Nincs egyéb gondolata, higgy nekem.
     – Úgy beszélsz, mintha találkoztál volna vele.
     – A magam módján igen – felelte a férfi. – Még nincs vége a történetnek. Mez’Barris nagyasszony összeesküvést szõtt, hogy rászabadítsa K’yorlt a városra, egészen pontosan a Baenre-házra. Gromph õsmágus is részese volt az összeesküvésnek, és egy másik ház fõpapnõje is.
     – Minolin Fey, gondolom – bólogatott Jarlaxle. Belegondolt a kialakult helyzetbe, és azonnal átlátta, hogy a nagyasszonyanya mennyire okosan és elegánsan vetett véget ennek az összeesküvésnek. Fürkészõ tekintettel vizslatta a társát, egészen egyszerûen fel nem foghatta, hogy honnan tudhat ennyi mindent a Menzoberranzant kitevõ pókháló alig érzékelhetõ rezdüléseirõl, de ekkor váratlanul szép fokozatosan kibontakozott elõtte a kép.
     – Szóval Methil El-Viddenvelp nem is annyira sérült, mint amennyire látszik – tette hozzá Jarlaxle ravaszkás mosollyal az ajkán. – Nem sérült annyira, hogy ne csatlakozhasson a közös tudathoz.
     Kimmuriel elismerõen bólogatott az okos érvelés hallatán.
     – Szóval Quenthel most már sokkal jobban hasonlít Yvonnelre, és jóval nagyobb a hatalma, mint korábban – folytatta Jarlaxle. – És én vagyok a Do’Urden-ház helyõrségének kapitánya – megcsóválta a fejét, és halkan kuncogott a kifejezésen. – A Do’Urden-ház helyõrsége – ismételte meg.
     – Hamarosan nemes ház válik belõle, és helyet kap a tanácsban is, efelõl semmi kétség – jegyezte meg Kimmuriel.
     – Hogy helyettesítse a Xorlarrin-házat – vélte a másik férfi.
     – És hol helyezkedik el a Bregan D’aerthe ebben a rendszerben? – kérdezte a pszionista, noha mind az arckifejezésén, mind a testbeszédén látszódott, hogy már tudja a választ, bármit mondjon is neki a társa.
     – Lecsapunk az esélyre… megleljük az utunkat – biztosította róla Jarlaxle. – Háború készül… valahol. Semmi egyéb magyarázata nem lehet a nagyasszonyanya lépéseinek. Maga köré gyûjt mindenkit, és rövid pórázon tartja õket, akár az engedelmes szolgákat.
     – Erõs védelmi vonalat von maga köré – értett egyet a pszionista.
     – Lesz néhány repedés azon a falon – vágta rá Jarlaxle a kelleténél határozottabban, még mielõtt visszafoghatta volna a nyelvét.
     Kimmuriel ravaszkás mosolyt küldött felé.
     – Nem azért hoztam létre és építettem fel a Bregan D’aerthe-t, hogy azután beleolvasszák a Baenre-ház helyõrségébe – magyarázta Jarlaxle. Elhallgatott, talán célszerûbb lenne, ha elõbb lenyugodna, és csak azután adna hangot a véleményének. De belátta, hogy ez mit se számít, hisz Kimmuriel oly könnyedén olvas a gondolataiban, mintha csak pergamenre vetné azokat a számára, még akkor is, ha a mágikus szemkötõ védelmet biztosított számára a pszionikus támadások ellen. Ezen a ponton már oly ideges és nyugtalan volt, hogy nem is akarta elrejteni az érzelmeit.
     – Egyelõre azt teszem, amire a nagyasszonyanya utasított – mondta a zsoldosbanda társvezetõjének. – De ez csak átmeneti megállapodás. Nem azért szöktem meg ebbõl a bûzös,  földalatti lyukból, hogy a nõv… a nagyasszonyanya bármikor, kénye-kedve szerint visszarántgathasson.
     – A nõvéred – mondta ki helyette Kimmuriel. – És ez valóban nem a megfelelõ kitérõ a Bregan D’aerthe számára.
     – Akkor keressük meg a repedéseket a nõvérem védelmi falán – javasolta Jarlaxle.
     – Mez’Barris Armgo már feltárt egyet – felelte a másik drow.
     – K’yorlt?
     – Igen. Legutóbb éppen egy Baenre, nevezetesen Tiago ölte meg és ûzte el Errtut, ezért a balor nyilvánvalóan nem szíveli a Baenre-házat.
     Olyan széles mosolyt terült el Jarlaxle arcán, hogy a pszionista kénytelen volt rászólni a társára. – Nyugalom!
     Hát persze, gondolta Jarlaxle, de nem mondta ki hangosan. Vissza akarta szerezni Luskan városát. Vissza akarta kapni a Bregan D’aerthe-t.
     Újra látni akarta a csillagokat.
     És látni is fogja, még akkor is, ha a nõvére, Quenthel holttestén kell is átlépnie hozzá.
     


     TIZENHETEDIK FEJEZET
     
     REND A KÁOSZBAN
     
     Menzoberranzan nyolc uralkodó nagyasszonya a titkos tanácsteremben gyûlt össze a pók alakú asztal körül. Quenthel nagyasszonyanya és Mez’Barris Armgo nagyasszony a pókszabású leghosszabb lábának két végén foglalt helyet.
     A kettejük közötti hely üresen tátongott, és hét uralkodó nagyasszony bízott benne, hogy valaki hamarosan elfoglalja azt a bizonyos helyet.
     Quenthel nagyasszonyanya azonban tudott valamit.
     Régóta várták már ezt az ülést, és valóban tovább halogatták, mint azt sokan várták. A Xorlarrin-ház már majdnem teljes egészében elköltözött a városból, és az uralkodó nagyasszonyok közül néhányan alaposan meglepõdtek, amikor Zeerith Q’Xorlarrin is megjelent a gyûlésen, és elfoglalta a harmadik ház helyét Quenthel nagyasszonyanya jobbján. Az a szóbeszéd járta a városban, hogy Zeerith már elhagyta Menzoberranzant.
     De ennek már nincs jelentõsége, suttogták, hisz nyilvánvalóan ez az a nap, amikor Zeerith hivatalosan is visszavonul az Uralkodó Tanácsból és a Xorlarrin-ház hivatalosan is kivonul Menzoberranzanból. A Gauntlgrym néven ismert egykori törpe honban kialakított új drow város munkálatai minden szempontból szépen haladtak. Több ház máris kereskedelmi egyezményeket kötött a Xorlarrin-házzal, melyek értelmében pompás fegyverek és páncélok érkeztek Menzoberranzanba, amiket kivétel nélkül az õsfenevad által táplált legendás kovácsmûhelyben készítettek.
     Miután túlestek a kötelezõ imádságon a Pókkirálynõ tiszteletére, amit Sos’Umptu Baenre fõpapnõ vezetett, Quenthel nagyasszonyanya megnyitotta az ülést.
     Nagy meglepetésre Sos’Umptu nem hagyta el a helyiséget, ahogy azt a hagyományok megkívánták. Odament a nagyasszonyanya és a Mez’Barris nagyasszony közötti üres székhez, és szemrebbenés nélkül leült, ami nyilvánvalóan nem tetszett a Barrison Del’Armgo-ház nagyasszonyának, mert elõbb a Baenre fõpapnõre nézett fenyegetõen, majd a tekintete továbbsiklott Quenthel nagyasszonyanyára.
     – Mindenki tudja, hogy miért gyûltünk ma össze – kezdte a nagyasszonyanya. – Zeerith Q’Xorlarrin küldetése az újra felfedezett törpe bányákban meglehetõsen sikeresnek és gyümölcsözõnek bizonyult. Lolth akaratának megfelelõen, és ahogy azt már mi is megtanácskoztuk éppen ebben a teremben, ideje újjáépítenünk mindazt, ami az elmúlt évtizedek zûrzavarában, a Pókkirálynõ háborújában és a Mágiavész tombolásakor odaveszett.
     Zeerithre nézett, jelt adva neki a beszédre.
     – Q’Xorlarrin városa készen áll – kezdte a vén nagyasszony, miközben felemelkedett a székébõl. – A csarnokok biztonságosak, és a törpék õsi kohójában is lobog a tûz, a lángokat a fogságban tartott õsfenevad lehelete táplálja.
     Semmi újdonságot nem mondott, ezt már minden jelenlévõ tudta, mégis elismerõ taps volt érte a jutalma.
     – Q’Xorlarrin nem önálló egység – vette át a szót Quenthel nagyasszonyanya, elnémítva az öröm hangjait. Többen is meglepetten néztek rá, de Zeerith nagyasszony arckifejezése, aki még mindig állt, mit sem változott. A két nagyasszony ezt már rég megbeszélte és eldöntötte egymás között, döbbentek rá a többiek.
     – Megkaptad a városodat, amire vágytál, Zeerith nagyasszony – folytatta a nagyasszonyanya –, és az önállóságodat… egy bizonyos fokig.
     Quenthel nagyasszonyanya legyintett, jelezve Zeerithnek, hogy üljön vissza a helyére, és miután engedelmeskedett, folytatta a mondandóját:
     – Q’Xorlarrin Menzoberranzan testvérvárosa, és tizedet fizet majd, elsõsorban fegyverek, páncélok, harcászati gépek, és efféle portékák formájában. A hétköznapokban Zeerith nagyasszony úgy irányítja a várost, ahogy jónak látja. De jól figyelj most régi vetélytársam, régi barátom és régi ellenségem: a szükség óráján Menzoberranzan szólítani fog, és neked engedelmeskedned kell. Háború idején a katonáid Menzoberranzan zászlaja alatt indulnak hadba, és a Baenre-helyõrség parancsainak engedelmeskednek. A Lolth úrnõhöz intézett imáid megerõsítik majd a szavaimat. Megállapodtunk?
     Zeerith nagyasszony bólintott.
     – A családom megalázkodik Lolth úrnõ elõtt a tõle kapott tisztelet és hatalmas lehetõség okán. Q’Xorlarrin Menzoberranzan mellett áll békében és háborúban egyaránt.
     – Ti lesztek a mi szemünk a fenti világra, és kovácsmestereitek remek munkájának hangja dicsõségesen visszhangozzék Mélysötét járataiban – tette hozzá Mez’Barris nagyasszony, de mindenki tisztában volt vele, csak azért tette, hogy hallassa a hangját, hogy megtörje Quenthel nyomasztó felsõbbrendûségét.
     A beszélgetés teljes egészében Mez’Barris jóváhagyása, sõt véleménynyilvánítása nélkül zajlott.
     – Úgy döntöttél hát, hogy elhagyod e várost és átköltözöl a sajátodba? – kérdezte Quenthel nagyasszonyanya ünnepélyesen Zeerith nagyasszonytól.
     – Igen – érkezett a válasz – Még ezen a tíznapon elhagyom Menzoberranzant.
     – A székedet is itt hagyod?
     Zeerith nagyasszony nagy levegõt vett, majd az asztal túloldalára nézett, a Mez’Barris nagyasszony balján ülõ Vadalma Tlabbar nagyasszonyra a negyedik házból, Faen Tlabbar és Zeerith leggyûlöltebb ellenségére. Ezután a saját jobbján ülõ Miz’ri Mizzrym, az ötödik ház nagyasszonyára pillantott, aki szintén gyûlölt vetélytársa volt. Zeerith tett egy lépést hátrafelé, a széke mögé állt, majd belökte azt az asztal alá, jelezve, hogy az õ szerepe itt véget ért.
     – Távozz! – szólt rá Quenthel nagyasszonyanya fagyos hangon. – Neked itt többé nincs helyed.
     Zeerith nagyasszony meghajlás, tisztelgés, sõt egyetlen szó nélkül hagyta ott az Uralkodó Tanácsot.
     A többiek Quenthel nagyasszonyanyát nézték, útmutatást vártak tõle, és õ tökéletesen megértette az elvárásukat. Vajon utasításba kellene adnia, hogy mindenki lépjen eggyel feljebb a ranglétrán, így töltve fel a megüresedett helyet? Vagy inkább nyitva kellene hagynia a kérdést, hogy valaki, bárki megpróbálja megkaparintani magának a megüresedett széket, ami bizonyosan házak közötti háborúhoz vezetne?
     De volt egy harmadik lehetõség is, a rendezett felemelkedés és az élvezetes káosz egyvelege.
     – Vadalma nagyasszony – szólította Quenthel nagyasszonyanya a Mez’Barris jobbján ülõ papnõt, és az üres székre mutatott.
     Vadalma Tlabbar felállt, és megkerülte a hosszú asztalt, nem akart a két magasabb rangú ház, a Baenre és az Armgo, vezetõinek háta mögött elsétálni. Újonnan támadt felsõbbrendûséggel hordozta végig a tekintetét a többieken, majd kihúzta a székét, és elfoglalta a helyét, mint Menzoberranzan harmadik házának nagyasszonya.
     – Miz’ri nagyasszony – szólította õt Quenthel nagyasszonyanya, õ pedig Vadalma útvonalát követve elfoglalta Vadalma korábbi helyét és rangját.
     Ez így folytatódott a következõ három ház esetében is, a nagyasszonyok szép sorban elfoglalták az eggyel feljebb lévõ helyet és rangot, a negyediktõl nyolcadikig rangsorolt házak rendezett módon emelkedtek feljebb és kerültek a harmadiktól a hetedikig terjedõ rangsorba. Mire ezzel végeztek, a nagyasszonyanyával átellenesen lévõ hely üresen maradt.
     Quenthel nagyasszonyanya sokáig nem szólalt meg, hagyta, hogy többiek magukban mérlegeljék a lehetõségeket.
     – Prae’anelle Duskryn nagyasszony? – vetette fel végül Mez’Barris nagyasszony, a Duskryn-ház, Menzoberranzan jelenleg kilencedik számú házának vezetõjére utalva.
     – Ha a Duskryn lenne a nyolcadik számú ház, akkor vajon meddig tartana a jelenlegi egyezség és felállás? – kérdezte Quenthel nagyasszonyanya gonosz kuncogás kíséretében, amihez a többiek is csatlakoztak, mert igazan csengtek a szavai. A Hunzrin-ház állt a tizenegyedik helyen, de mindenki tisztában volt vele, hogy könnyedén legyõzhetné a nála alacsonyabb rangú házakat, sõt néhányat még az uralkodó házak közül is. Annál is inkább, mert Q’Xorlarrin megalapításával még tovább nõttek a lehetõségeik, ugyanis a Hunzrin-ház számított egész Menzoberranzan egyik legerõsebb és legmeghatározóbb gazdasági és kereskedelmi tényezõjének. Kiterjedt kapcsolatrendszerük pókhálószerûen terült szét Mélysötét távolabbi területein is, sõt még a felszíni világra is felnyúltak. Menzoberranzanban már évek óta várták, hogy támadást intézzenek az Uralkodó Tanács ellen, és kizárólag a nyolc uralkodó ház között kialakult szövetségek kusza hálója tartotta féken Shakti Hunzrin nagyasszony kezét.
     A Duskryn-ház azonban nem rendelkezett komoly szövetségesekkel, ezért ha õk kerülnének be az Uralkodó Tanácsba, akkor a Hunzrin-ház azonnal kivetné rájuk a hálóját, ebben az asztal körül mindenki biztos volt.
     – A Duskryn-ház a kilencedik, és Prae’anelle nagyasszony felkészült rá, hogy elfoglalja jogos helyét – Mez’Barris nem hagyta annyiban a dolgot.
     Hát persze, hogy felkészült rá, gondolta Quenthel nagyasszonyanya. A Duskryn-ház ájtatos és elszigetelt klán volt, mindössze maroknyi szövetségessel, akik megvédhetik a Hunzrin-háztól, és a Hunzrin-ház legközelebbi szövetségese nem más, mint Mez’Barris saját háza, a Barrison Del’Armgo-ház. Csupán egyetlen közös vonása akadt Shaktinak és Mez’Barrisnak: mindketten gyûlölték a Baenre-házat. Ha a Duskryn-ház kapná meg a nyolcadik helyet az Uralkodó Tanácsban, akkor Mez’Barris rábírná Shaktit, hogy hagyjon fel a kifinomult ármánykodással, és indítson nyílt támadást, hogy megkaparinthassa a nyolcadik helyet a tanácsban.
     – Prae’anelle nagyasszony megkapja a helyét annak rendje és módja szerint – közölte a nagyasszonyanya. – Amint megüresedik egy hely a tanácsban.
     Mez’Barris éppen fel akarta tenni a nyilvánvaló kérdést, többen is kényelmetlenül fészkelõdtek a helyükön a váratlan kijelentés hallatán, de a nagyasszonyanya nem zavartatta magát, balra fordult és biccentett. Sos’Umptu felállt a székébõl, megkerülte az asztalt – szándékosan haladt el Mez’Barris háta mögött –, és elfoglalta a nyolcadik ház megüresedett helyét.
     – A Baenre-ház két helyet is elfoglal az Uralkodó Tanácsban? Ez lenne hát a terved? – kérdezte Mez’Barris döbbenten.
     – Nem – felelte kurtán a nagyasszonyanya. – Sos’Umptu már nem a Baenre-ház tagja.
     – Kihez csatlakozott? Vagy saját házat alapított? Ha igen, akkor a hagyományoknak megfelelõen alul van a rangsorban!
     – Lolth akaratának megfelelõen a Daermon N’a’shezbaernon-ház újjáalakult – jelentette be a nagyasszonyanya.
     – A Daermon… – hebegte Mez’Barris, alig tudta kiejteni a szót a száján.
     – Az átkozott Do’Urden-ház? – vicsorgott Zhindia Melarn, a tanács legifjabb tagja, és egyben Lolth legfanatikusabb híve, a vallási tanok legmerevebb követõje. – Hitárulás!
     – Menj, és imádkozz, nagyasszony! – vetette oda a nagyasszonyanya fagyos hangon Zhindiának. – Ha végeztél, gondosabban válogatod majd meg a szavaidat.
     – Erre még nem akadt példa – jegyezte meg Mez’Barris nagyasszony.
     – Nem éltünk még a mostanihoz hasonló idõket – felelte erre a nagyasszonyanya. – Mindannyian hallottátok már a pletykákat Tsabrak Xorlarrin keleti utazásáról. A hírek igazak, Lolth áldásával kelt útra, az istennõ nagy erejû varázslatával, a Sötétedéssel felvértezve. Háborút vívunk majd a keleten, a felszínen, a Pókkirálynõ kívánságának eleget téve, a Do’Urden-ház nevében.
     Elhallgatott, hogy mindenkiben alaposan leülepedjenek a hallottak.
     – Sos’Umptu, a Sorcere úrnõje, az istennõ templomának fõpapnõje, ezennel lemond a Baenre-ház fõpapnõi tisztségérõl, hogy a Do’Urden-ház nagyasszonyává lépjen elõ.
     Még a Baenre-ház szövetségesei is felmordultak kissé eme nyilvánvaló erõfitogtatás láttán.
     – Ez csak átmeneti kinevezés – biztosította róla õket a nagyasszonyanya. – Egy olyan ház esetében, amely a többi uralkodó ház összefogásával és együttmûködésével jön létre. A nagyura példának okáért…
     Elhallgatott, majd az egyik oldalajtóra pillantott, amelyet hangos parancsszóval nyitott ki.
     Középkorú drow férfi bicegett be a tanácsterembe. Kimérten lépdelt, a szemét végig lesütötte, miközben odabotorkált Sos’Umptu megüresedett székéhez, és leült.
     – Egy hím, itt benn! – háborodott fel Zhindia Melarn, és kiköpött a padlóra.
     – Akkor megegyeztünk, Mez’Barris nagyasszony? – kérdezte a nagyasszonyanya és vigyorral az arcán nézte, ahogy a Barrison Del’Armgo-ház nagyasszonya kíváncsian végigméri a vendéget.
     – Felismered a fiadat?
     – Tos’un – lehelte elfúló hangon, majd gyilkos pillantást vetett Quenthel nagyasszonyanyára. Quenthel azonban állta a tekintetét, sõt ádáz mosolyt villantott, amely mögött nyilvánvaló fenyegetés bújt meg. Quenthel mosolya elárulta neki, hogy kell lennie valaminek a háttérben, amivel szégyenbe hozhatja Menzoberranzan második nagyasszonyát és az egész családját.
     – Megegyeztünk, Mez’Barris nagyasszony? – kérdezte ismét a nagyasszonyanya.
     – Majd imádkozom – Mez’Barris nagyasszony egyelõre csak ennyit volt hajlandó felelni.
     – Helyes, imádkozz – mondta a nagyasszonyanya. – Mindannyian imádkozzatok. Majd várom az elismerõ szavakat, miután Lolth úrnõ tájékoztatott benneteket, hogy az õ akaratának megfelelõen cselekszem.
     Ezzel összecsapta a tenyerét, váratlanul véget vetve az Uralkodó Tanács ülésének.
     A hat nem Baenre nagyasszony kisietett a tanácsterembõl, és kisebb csoportokba verõdve, suttogva vitatták meg az események ilyetén váratlan fordulatát. Quenthel észrevette, hogy Zhindia Melarn csak addig maradt távol Mez’Barris csoportjától, amíg oda nem értek az ajtóhoz. Jól tudta, hogy a két nagyasszony hosszan és alaposan megvitatja majd a fejleményeket. Most már mindannyian tudták, hogy a Bregan D’aerthe katonái miért járõröznek a korábbi Do’Urden-ház folyosóin és termeiben.
     Panaszkodnak természetesen, de ennél tovább nem merészkednek. Most, hogy küszöbön állt a Sötétedés, és kihirdetésre került a háború, egészen biztosan nem. És addig sem, amíg Mez’Barris nagyasszony meg nem érti teljesen, hogy mi mindent jelenthet, és miféle következményekkel járhat fia váratlan visszatérése.
     A Barrison Del’Armgo-ház nem dúskált a szövetségesekben, és ha nyilvánosan megszégyenülne a ház, akkor a város többi része viharsebesen ott teremne a kapuik elõtt.
     
     -------------------------------------------------
     
     – Úgy zajlott, ahogy vártad? – kérdezte Gromph a nagyasszonyanyától, amikor a papnõ betért hozzá a Baenre-ház otthonában lévõ lakosztályába.
     – Természetesen.
     – Szívesen megnéztem volna Mez’Barris nagyasszony arckifejezését, amikor rég elveszett fia belépett a tanácsterembe.
     – Újra ellátogattál Q’Xorlarrinba?
     – Igen – felelte az õsmágus, de nem bocsátkozott részletekbe, fõleg a Dahlia nevû felszíni elffel kapcsolatos megdöbbentõ felfedezésére vonatkozóan. – Tiago visszatért veled?
     – Nem, de minden bizonnyal hamarosan megérkezik, méghozzá Saribel Xorlarrinnal, aki a menyasszonya lesz.
     – Remek, sok dolga lesz.
     – A Do’Urden-ház fegyvermestereként, gondolom – jegyezte meg Gromph. A nagyasszonyanya elõször érdeklõdve, majd gyanakvón nézett rá, hisz õ nem osztotta meg vele az ezzel kapcsolatos tudnivalókat.
     – A logikus gondolkodás ezt kívánná – adott magyarázatot az õsmágus. – A saját sarjad, Aumon követi majd Andzrelt a rangsorban a Baenre-házon belül, és erõsen kétlem, hogy a Gol’fanin által Gauntlgrymben készített mesés fegyverekkel felvértezett Tiago õrkapitányi vagy egyéb jelentéktelen tisztséget kapna tõled.
     – Jó érvelés – ismerte el a nagyasszonyanya, de az arckifejezése elárulta, nem hiszi, hogy ez csak merõ okoskodás.
     – És ki lesz a Do’Urden-ház varázslója? – kérdezte az õsmágus ártatlanul.
     – Te mondd meg.
     – Nem Gromph, az biztos! – felelte az õsmágus. – Nekem már így sincs lélegzetvételnyi idõm sem.
     Quenthel nagyasszonyanya rezzenéstelen tekintettel nézett rá.
     – Tsabrak Xorlarrin – felelte végül, és lemondóan bólintott, csak ezt a nevet mondhatta, nem maradt más választása.
     – Õ Lolth kegyeltje – felelte a nagyasszonyanya.
     – Korábban arra utaltál, hogy õ lesz Q’Xorlarrin õsmágusa – emlékeztette rá Gromph.
     – Csak elhúztam elõtte a mézesmadzagot. Nem hagyom, hogy Zeerith nagyasszony abban a hitben éljen, hogy teljesen elszakadhat tõlünk – a nagyasszonyanya elhallgatott, és ravasz képpel nézett az õsmágusra. – Nem aggaszt téged, hogy Tsabrak ily hamar visszatér Menzoberranzanba, azt követõen, hogy ekkora tette hajtott végre, és dicsõségesen ragyog a Pókkirálynõ szemében?
     – Lolth egy pók! – vakkantotta az õsmágus. – Az õ szeme számos dicsõséges tettet lát egyszerre.
     Nem lehetett biztos benne, de úgy tûnt, hogy a testvérét nem mulattatja a megjegyzés.
     – Korábban már elmondtam neked az aggályaimat Tsabrakkal kapcsolatban – folytatta a férfi ezúttal komolyan. – Ezek az aggályok pedig… mit se számítanak.
     – Majd meglátjuk – mondta a nagyasszonyanya, és távozni készült. – Majd meglátjuk.
     Amíg a testvére el nem hagyta a szobát, Gromph megõrizte komoly arckifejezését, majd a megfelelõ parancsszóval becsukta utána az ajtót. Úgy döntött, meghagyja neki az irányítás illúzióját.
     Megtehette, hiszen Quenthel még nem jött rá, hogy Methil El-Viddenvelp nem csupán õt látja el folyamatosan emlékekkel, de egyúttal kifürkészi a szándékait és ezeket utána közli vele. Az agyafúrt, vén õsmágus tulajdonképpen ugyanúgy használta ki az agyszívó képességeit, ahogy Yvonnel használta fel õt ahhoz, hogy az irányítása alá vonhassa az Uralkodó Tanácsot.
     Quenthel esze élesebben vágott, az agyszívóval történt találkozások óta, és sokkal többet tudott Lolth világáról és jobban megértette a folyamatokat, mint azelõtt.
     De egyelõre õ még nem Yvonnel. Még nem.
     Abból kiindulva, hogy Quenthel mennyire könnyedén kerekedett õ és Minolin Fey fölé az Alapítási Fesztivál napján a Fey-Branche-ház otthonában, és milyen könnyedén kényszerítette rájuk az akaratát, az õsmágus felettébb örült ennek.
     


     TIZENNYOLCADIK FEJEZET
     
     EGY CSIPETNYI BOSSZÚ
     
     Miközben ott lógott a vaskalitkában, nem tudta eldönteni, hogy mit is gondoljon az eseményekrõl. Valami történt Dahliával, efelõl semmi kétség. Valami borzalmas dolog, amit az agyszívó tett vele.
     Nem Effron miatt sírt. Nem rántotta görcsbe az izmait a düh, nem járkált fel-alá izgalmában vagy idegességében. Egyetlen szót sem szólt, még az orgyilkos halk suttogására sem válaszolt. Még csak rá sem nézett, mint ahogy semmi egyébre sem, csak meredt maga elé, és egy helyben ücsörgött. Nem zárták ketrecbe, nem állítottak mellé õrt, teljesen összetört. Csupán az egyik bokájára raktak bilincset, amit egy vasgolyóhoz láncoltak, de úgy tûnt, hogy még erre sem lett volna szükség.
     – Dahlia! – szólította Artemis Entreri olyan hangosan, amennyire csak merte. Nem akart ürügyet szolgáltatni a kovácsmûhelyben serénykedõ sötételfeknek arra, hogy odarohanjanak hozzá, és újabb alapos verésben részesítsék – természetesen nem kellett ürügy hozzá, hogy gyötörjék és kínozzák; gyakorta megálltak elõtte, miközben a kohójukhoz, vagy éppen a kohójuktól tartottak valahová, és izzó késekkel vagy felhevített piszkavassal szurkálták, vagy vöröslõ parazsat szórtak az arcába, és kacagva nézték, ahogy próbál ösztönösen félrefordulni, de mindhiába.
     Az elf nõ meg sem moccant, semmi jelét sem mutatta, hogy hallaná a hangját, vagy hogy odafigyelne rá egyáltalán.
     Összetört, talán helyrehozhatatlan sérüléseket szenvedett, és noha szívbõl akarta, nem tagadhatta, hogy Dahlia rettenetes sorsa bizony marcangolja a lelkét.
     Marcangolta a lelkét, és olyan húrokat pendített meg a szívében, amit korábban el sem tudott volna képzelni.
     Tudta, hogy ezek a gondolatok hová vezethetnek, ezért próbálta kirekeszteni õket az elméjébõl, de nem sikerült.
     Régi emlékek törtek felszínre, Calihye-t látta maga elõtt, és Dahlia helyébe képzelte õt. Õt is sötételfek raboltál el, méghozzá Jarlaxle és a Bregan D’aerthe.
     Elvették õt tõle.
     Valóban szerette Calihye-t? A mai napig ezen gondolkodott, és számára, aki világ életében úgy vélte, a szerelem nem létezik, ez a talány teljes egészében kitöltötte a gondolatait. Akár szerette õt, akár nem, az biztos, hogy a hozzá fûzõdõ kapcsolata állt eddig a legközelebb ahhoz az érzéshez, amit szerelemnek lehet nevezni.
     Egészen eddig? Egészen Dahliáig?
     Az elf nõre nézett ketrece mélyérõl.
     Ez nem maradhat így.
     Lassan, módszeresen mozgatni kezdte a vállait, körözött velük, próbálta nyújtani az edzett izmokat az egész oldala mentén, mígnem sikerült lefelé mozdítania a bal lapockáját, lényegében lejjebb húzva a karját. Még tovább fordult és nyújtózkodott, és a bal keze bekerült a látóterébe.
     Hüvelykujjának kivételesen hosszú körmére pillantott, szándékosan hagyta, hogy ennyire megnõjön.
     Az utolsó fájdalmas csavarásnál kiugrasztotta a karját a helyérõl, hogy kívülrõl dughassa vissza a ketrec rácsain keresztül, és a szájához emelhesse azt a bizonyos körmöt.
     Egy ideig szopogatta a hüvelykujját, hogy megpuhuljon rajta a köröm, majd lassan, óvatosan lehántotta a köröm végét, úgy, hogy egy hosszú darabban jöjjön le.
     A kovácsmûhelyben nagy volt a nyüzsgés, ezért idõ elõtt el kellett húznia a karját a szája elõl, így nem pottyanthatta bele a körömdarabot a tenyerébe. A nyelvét használta, hogy mélyen az alsó ínyéhez tapassza, ahol nem vehetik észre, és a nyelvét is szabadon forgathatja, ha esetleg beszélnie kellene.
     Berellip fõpapnõ érkezett az õsfenevad verméhez vezetõ folyosó felõl, mágikus fénnyel izzó, lebegõ korongon ülve. Az orgyilkos nem tudott másra gondolni, mint hogy újabb kíméletlen kínzásnak néz elébe. Az aggodalma azonban gyorsan tovaszállt, ugyanis újabb nevezetes személyek érkeztek, köztük Tiago Baenre és a másik Xorlarrin papnõ, a második sorban, majd mögöttük a ház varázslója és fegyvermestere. A papnõ hasonló lebegõ korongon ült, mint a nõvére, meglehetõsen kényelmesen, a férfiak pedig mind harci gyíkon lovagoltak.
     Még többen érkeztek, méghozzá nyilvánvalóan harchoz öltözve, a hosszú sort pedig driderekbõl álló félelmetes egység zárta le.
     Az orgyilkos végiggondolta a látottakat. Az elfojtott suttogásokból megtudta, hogy a csarnokból, amelybõl épp kijöttek, idõközben az új drow város kápolnája lett. Mindez pedig azt jelentette, hogy Lolth áldásával keltek útra, ez esetben pedig minden bizonnyal háborúra készülnek.
     Ismét kilovagolnak Gauntlgrymbõl, ahogyan tették azt Port Llast esetében is. Még több foglyot ejtenek, még több rabszolgát vernek láncra, még több halott és még több vér. Ez a drow-k módszere.
     Egészen közel jöttek az orgyilkos ketrecéhez és Dahliához, Berellip ezért meg is állította a menetet feltartott kezével, majd az elf nõ fölé lebegett a korong hátán ülve.
     – Darthiir – mondta gonosz vigyorral az arcán, a fejét csóválva. – Csak hogy tudd, kínpadra kötnélek, és kitépném a lábadat, ha rajtam múlna. Utána életben tartanálak, és meglelném a módját, miként kínozzalak tovább. Reményt adnék neked, majd Yerrininae elé vetnélek, és boldogan nézném, hogy mi mindent mûvel veled, amiért megölted Flavvart, imádott szerelmét.
     – Papnõ – Jearth vette a bátorságot, hogy közbeszóljon, amiért gyilkos pillantás lett a jutalma. Nem nézett hosszan rá, és Entreri észrevette, hogy az a gyilkos pillantás inkább a húga mellett ülõ férfinak szól, a harcosnak, akit õ Tiago Baenre néven ismert.
     A fõpapnõ arca megrándult a féktelen dühtõl, miközben összekapcsolódott a tekintete a Baenre nemessel.
     Ez alatt a néma pengeváltás alatt Entreri megértette, hogy az õsmágus utasította a fõpapnõt, hogy hagyja békén Dahliát. A Menzoberranzanban töltött ideje alatt megtanulta, hogy kevesen akadnak, akik szembe mernek szállni az õsmágussal. Még Jarlaxle is õszinte tisztelettel viseltetett a veszedelmes varázsló iránt. Noha alig tudott megmozdulni a szûk ketrecben, sikerült enyhén oldalra fordítania a fejét, és kíváncsian figyelt. Ezek szerint az õsmágus és a Baenre-ház védelmezi Dahliát?
     A másik lebegõ korong közelebb siklott hozzá.
     – Utasítanod kellene Yerrininae-t arra, hogy velünk tartson – mondta a fiatalabb Xorlarrin papnõ a nõvérének.
     – Gyászol… nem is tudtam, hogy a driderek képesek efféle érzésekre – felelte Berellip.
     – Mindennél jobban gyûlöli a darthiirt.
     – Engedelmeskedni fog a parancsomnak – biztosította róla a fõpapnõ. – Most induljatok, Q’Xorlarrin dicsõségéért. Drizzt Do’Urden fejével térjetek vissza!
     Már megint õ!
     Miután túltette magát kezdeti döbbenetén, Entreri megvilágosodott: ez az egész nem csupán szerencsétlen véletlen. Nem a balszerencséjüknek köszönhetik, hogy rosszkor tartózkodtak Port Llast városában, pont akkor, amikor rajta ütöttek a drow-k. Épp ellenkezõleg, azért támadták meg a várost, mert õ és a barátai ott tartózkodtak. Még ennyi év után sem mondtak le Drizztrõl. Talán azért tartják életben Dahliát, hogy csaliként használják fel ellene?
     Kis híján elnevette magát, ha arra gondolt, hogy legutóbb milyen véres párbajt vívtak egymással.
     De csak kis híján, mert jelenlegi szorult helyzetében nem sok minden akadt, amiben örömét lelte, és ami megmosolyogtatta.
     Berellip idõközben jelzett a húgának, hogy térjen vissza Tiago mellé, és ismét útnak indította a menetet. A harci csapat gyorsan és fegyelmezetten masírozott, pillanatok alatt elhagyták a kovácsmûhelyt.
     Entreri némán és mozdulatlanul lógott a ketrecében, vigyázott rá, hogy ne bámulja nyíltan a fõpapnõt és az elf nõt, úgy tett, mint aki már rég nem foglalkozik a környezetében zajló eseményekkel, mint akit kizárólag a saját fájdalma és nyomorúsága érdekel. Tökéletesen közönyösnek mutatta magát, aki túlságosan megtört és elgyötört ahhoz, hogy bármi is felkeltse a figyelmét.
     De nagyon is érdekelték a fejlemények. Úgy becsülte, hogy a Xorlarrin helyõrség több mint fele elhagyta a várost, az összes nemes, Berellip fõpapnõt leszámítva, a goblinféle rabszolgákból álló sereg, és a rettenetes driderek jelentõs része is.
     Élni fog a lehetõséggel.
     
     -------------------------------------------------
     
     Csend és nyugalom honolt a kovácsmûhelyben, csak idõnként csattant a magányos drow kovácsmester kalapácsa a fémen, aki még nem végzett a munkájával, a szolgák azonban már mind aludtak, és hangosan horkoltak.
     Dahlia is mélyen aludt, közvetlenül az orgyilkos ketrece elõtt feküdt a földön.
     Entreri folyamatosan õt nézte, azon morfondírozott, hogy mit mûvelhettek vele a sötételfek, és milyen válogatott kínzások várnak még rá.
     Ezen gondolkodott, miközben felemelte a karját, a körömdarabbal a kezében, és matatni kezdett vele a ketrec zárján. Benn tartotta a levegõt, a mutatóujját bedugta a fülébe, hogy kizárja a külsõ zajokat, a másik fülét pedig ahhoz a vasrúdhoz tapasztotta, amelyikre a lakatot tették.
     Enyhe remegést érzett a vasrúdon, majd meghallotta a várva várt kattanást, amikor elmozdult a retesz.
     Abban a pillanatban semmi egyéb nem érdekelte. A képzett és tapasztalt orgyilkos minden idegszálával a zárnyitásra összpontosított, ide-oda mozgatta a körömdarabot, míg meg nem halotta a hangot.
     A második reteszen is túljutott.
     Még erõsebben összpontosított, minden külsõ ingert kizárt.
     Csak a zárra koncentrált.
     A harmadik, majd a negyedik kattanás is megérkezett.
     Ekkor nem várt hangot hallott. A zár kinyílt, az elõrehajló orgyilkos pedig önkéntelenül kinyitotta a ketrec ajtaját. Épphogy csak résnyire, de ez is elégnek bizonyult ahhoz, hogy megtörje a védõrúnát, és villám csapjon a testébe. Erõs, szúró fájdalmat érzett, és a zaj illetve az éles villanás felkeltette a mûhelyben tartózkodók figyelmét.
     Leeresztette a karját, és úgy tett, mintha eszméletlenül lógna, a magányos kovács ennek ellenére izzó piszkavassal a kezében indult el hozzá. A drow hangosan kurjantott, és a következõ pillanatban két másik sötételf rohant be a helyiségbe a folyosóról, hogy segítsenek a társuknak.
     Odaálltak Entreri elé, és idegesen méricskélték.
     A ketrec ajtaja alig észrevehetõen megmozdult, és újabb villámcsapás érte az orgyilkost, aki fájdalmasan nyögött, és oldalra billentette a fejét.
     Konyított annyit a drow nyelvhez, hogy megértse a nyilvánvaló kérdést, és magában mosolygott a válaszon.
     – A súlya annyira kilazította az ajtót, hogy mûködésbe hozza Berellip hercegnõ mágikus csapdáit!
     Az orgyilkos elernyesztette az izmait, hogy az ajtó ismét kissé kijjebb nyíljon, melynek eredményeként újra mágikus villám haladt át a testén.
     Hangosan nyögött.
     A sötételfek harsányan nevettek.
     A két õr még akkor is kacagott, amikor visszatértek a helyükre a folyosóra. A kovács még mindig kacagott, amikor visszatért a munkájához, és újból felemelte a kalapácsot.
     Entreri hagyta, hogy a ketrec még egyszer, sõt még sokszor lesújtson rá, különbözõ idõközönként, eltérõ ideig és mértékben rázva a testét a kínzó villámokkal.
     A kovács még a munkáját is abbahagyta, hogy élvezze a szenvedését.
     A ketrec ismét sistergett és zörgött, majd elnémult, amikor az immáron földön álló Entreri halkan becsukta az ajtaját.
     Dahlia ott feküdt elõtte, kiterülve, és legszívesebben azonnal odarohant volna hozzá! Ehelyett azonban beleolvadt az árnyékokba, elosont az alvó és horkoló goblinok között, és magához vett egy hosszú nyelû lapátot.
     Kora esti szellõként suhant kohótól kohóig, árnyékból árnyékba, egyik halomtól a másikig. Semminek sincs élesebb hallása a drow-nál, de semmi sem képes úgy osonni, mint Artemis Entreri.
     Nesztelenül lépett a kovácsmester háta mögé, és átlósan a munkapad oldalához támasztotta a lapátot. Könnyed mozdulattal lépett áldozata mellé, felkapta az izzó piszkavasat, és a férfi hasának nyomta. A döbbent kovácsmester ösztönösen ugrott hátra, behúzva a hasát, kitolva a csípõjét. Az orgyilkos segített neki elkerülni a forró vas érintését, megragadta a hajánál fogva, és teljes erõbõl elõretaszította. Mivel már amúgy is görnyedt testhelyzetben volt, alig fejtett ki ellenállást, így az orgyilkos játszi könnyedséggel verte bele a fejét az elõtte lévõ fém munkapad szélébe.
     Entreri durván felrántotta a kábult és vérzõ homlokú drow fejét, majd ismét hozzácsapta a munkapadhoz, ezúttal még keményebben.
     Erõsen rálépett a munkapadhoz támasztott lapátra, és még mielõtt a törött nyél felsõ fele leeshetett volna a földre, ügyesen lekapta a levegõbõl szabad kezével.
     A döbbent és kába kovácsmesternek idõközben sikerült annyira összeszednie magát, hogy segítségért kiáltson, de ekkor az orgyilkos immáron az alkalmi fegyverrel a kezében ismét mozgásba lendült, és beledöfte a törött lapátnyél hegyes végét az állába. Szavak helyett csak vér bugyogott fel a torkából.
     Harmadszorra is beleverte a fejét a munkapadba, amitõl a férfi izmai végre elernyedtek, alig volt eszméleténél. Nem engedte el, tovább tartotta a hajánál fogva. Letette az alkalmi dárdát, és szabad kezével megragadta a kovácsot az ágyékánál fogva, majd a sok évtizednyi csatában edzett harcos erejével felemelte õt, és belehajította a kohóba, drow hússal táplálva a lángokat.
     Az õsfenevad tüze szinte azonnal elemésztette a sötételfet, a húsa leolvadt a csontjairól, amelyek elporladtak, arra sem maradt ideje, hogy kiáltson.
     Némi hangot azért kiadott, ezért Entreri nem nyugodhatott meg, tudta, hogy sietnie kell. Újra összeillesztette a törött lapátnyelet, és úgy rendezte el a szilánkokat, hogy felületes ránézésre teljesen épnek tûnjön. Talált egy szöget a munkapadon, és magához vette, elvégre az sokkal alkalmasabb zárak feltörésére, mint a hüvelykujj végén lévõ köröm. Ezután sietve hamut szórt a padlóra a kohó elé, majd ismét bevette magát az árnyékok takarásába, elosont az alvó goblinok között, és visszatette a lapátot a többi szerszám közé.
     Visszamászott a ketrecbe, újabb fájdalmas villámcsapást szenvedve el, amikor kinyitotta az ajtót, felvette az eredeti testhelyzetet, ügyelt rá, hogy úgy állítsa be a karját és a vállát, mintha az ajtó sosem nyílt volna ki. Kifacsarodott testhelyzetben felnyúlt, új tolvajkulcsával bezárta az egyik reteszt, majd a szájába rejtette a szöget, az ínyéhez szorítva.
     Most már megnyugodhatott, elernyedtek az izmai, arccal elõre nekidõlt a ketrecnek, és hangosan felkiáltott, röviden, de harsányan, hogy felébressze a goblinokat, és felkeltse a folyosói õrök figyelmét.
     Ezután teljesen elengedte magát, aki ránézett, annyi életet sem láthatott benne, mint a szomszédos ketrecben lévõ szerzetesben, és magatehetetlenül dõlt neki a rácsoknak.
     A következõ pillanatban észrevette, hogy az egyik goblin ide-oda forgatja a fejét, és értetlenül ráncolja a homlokát. Belerúgott a társába, majd egy másikba és így tovább, amíg jó páran fel nem keltek. Fejüket vakargatva mutogattak a még mindig lángoló kohó irányába, ahol korábban a drow kovácsmester dolgozott.
     Odaballagtak a kohóhoz, összetaposva a földre hintett hamut, ide-oda tekingettek, míg az egyikük észre nem vette a kohó belsejében égõ tetemet. Riadt ugrálásba kezdtek, egymást letiporva próbáltak eltávolodni az iszonyatos gyilkosság színhelyétõl.
     Bukdácsolva rohantak oda a szerszámtárolóhoz, hogy alkalmi fegyvereket szerezzenek a behatoló ellen, akárki vagy akármi legyen is az, ami végzett a kovácsmesterrel.
     Az egyre nagyobb zûrzavar hallatán a két drow õr berohant a mûhelybe, és amikor felmérték a helyzetet, segítséget hívtak.
     Az orgyilkos félig kinyitotta az egyik szemét, és növekvõ élvezettel nézte, ahogy a sötételfek magyarázatot követelnek a goblinoktól, akik azonban nem tudtak magyarázatot adni a gyilkosságra. Csupán egy ízben rémült meg, amikor az egyik goblin Dahliára mutatott, azt hangoztatva, hogy csakis õ lehet a tettes.
     Ekkor érkezett el a pillanat, amikor az egyik ocsmány kis teremtmény a lapátért nyúlt, amit az orgyilkos kölcsönvett tõle egy kis idõre. Észrevette rajta a gyanús nyomokat, és amikor felemelte, hogy közelebbrõl is megvizsgálja, a kettétört nyél szétvált.
     A goblin ott tartotta a kezében az alkalmi dárdát, a gyilkos fegyvert.
     A kohó, a gyilkossági színhely elõtti hamu telis-tele volt goblin lábnyomokkal.
     A goblinok továbbra is az elf nõre mutogattak, akinek szemmel láthatóan fogalma sem volt róla, hogy mi történik körülötte, de a sötételfek ügyet sem vetettek rájuk.
     Helyette viszont ütlegelték és levágták õket, majd egymás után a kohóba hajigálták mindet.
     Entreri gondosan ügyelt rá, hogy elrejtse ádáz mosolyát, miközben a szeme elõtt kibontakozó mészárlást nézte. Szép munka volt éjszakára.
     
     -------------------------------------------------
     
     – Vidd és menekülj! – kiáltotta az egyik drow a másiknak.
     Az orgyilkos gondolatai vadul cikáztak, ugyanis minden kétséget kizáróan Dahliáról beszéltek, és a két közelben álló személy, egy férfi katona és egy papnõ izgatottan rohant oda hozzá. Forgatni kezdte a szöget a nyelvével, arra az esetre, ha gyorsan kellene cselekednie. Történt valami, ami hatalmas felbolydulást és izgalmat keltett.
     Ez lenne az a kínálkozó alkalom, amit ki kellene használnia, hogy kiszabaduljon és elmeneküljön?
     Az elf nõre nézett, és összerezzent. Úgy tûnt, észre sem veszi a körülötte kialakult váratlan felbolydulást. Csak ült ott mozdulatlanul, és üres tekintettel bámult bele a semmibe. Nyilvánvaló volt, hogy nem tudná rábeszélni õt a szökésre, és ha maga után kellene vonszolnia, akkor semmi esélye sem lenne a menekülésre a drow-kkal szemben.
     Levette róla a tekintetét, és a közeledõ sötételfeket figyelte. Megacélozta a lelkét, és elszánta magát. Talán nem sikerül elmenekülnie, de jó néhányat magával visz magával a halálba, az biztos.
     A zavara tovább fokozódott, amikor nem sokkal késõbb kiderült, hogy mi okozza a váratlan zûrzavart. Hatalmas termetû drider jelent meg a látóterében.
     – Saribel papnõ mellett kellene lenned! – rivallt rá az egyik drow.
     – Hallgass! – förmedt rá a szörnyeteg, akit Entreri emlékei szerint korábban többször Yerrininae néven emlegettek. – Hol van az a gyarló darthiir?
     – Õ nem a te gondod! – mondta a papnõ, és Dahlia elé állt. – Ez Berellip papnõ parancsa!
     Észrevette a földön kuporgó elfet, és elindult felé. Mind a nyolc póklába hangosan kopogott a kemény padlón, a hatalmas, súlyos buzogány könnyedén himbálózott hosszú, izmos karja végén.
     Az orgyilkos jól ismerte azt a fegyvert, a Koponyazúzót, amelyet valaha Ámbra forgatott. Engedélyezett magának egy szívdobbanásnyi gyengeséget, és meggyászolta a törpe asszonyság halálát.
     De csak egyetlen szívdobbanásnyit, mert máris meg kellett terveznie, hogy mitévõ legyen. Kitörhetne a ketrecbõl, majd odarohanhatna a legközelebbi kohóhoz, hogy fegyvernek valót vegyen magához, utána pedig…
     – Yerrininae! – jól ismerte azt a szigorú hangot.
     A drider is jól ismerte, mert megtorpant, és megpördült, hogy szembenézzen a beviharzó Berellip Xorlarrinnal, aki egyenesen elé állt. Elé, illetve közé és az elf fogoly közé.
     – A darthiir azért van életben, mert Gromph õsmágus így kívánja – dörögte a papnõ.
     A drider nem felelt, csak mély torokhangon morgott válaszképpen.
     – Jól tudod, mit tehet veled – figyelmeztette õt Berellip, és miután a szörnyeteg nem hátrált meg, sõt fenyegetõen elõrehajolt, folytatta: – Találkoztál már az útitársával!
     Az orgyilkost meglepte, hogy az agyszívó puszta említése ennyire megfélemlíthet egy ilyen nagy erejû teremtményt, mint ez a drider. A félig drow, félig pók lény arcából kifutott a vér, és hátrált néhány lépést.
     – Nem felejtettelek el, gyilkos! – üvöltött rá Dahliára, és magasra emelte a kezében lévõ fegyvert. Berellip ráordított, hogy ne tegye, de már lendült a karja.
     Nem az elf nõre sújtott le.
     A Koponyazúzó csontrepesztõ erõvel csapódott neki Entreri ketrecének, kellemetlen, szúró fájdalmat okozva neki, a felfüggesztett tömlöc pedig vad hintázásba és pörgésbe kezdett. Mielõtt felfoghatta volna, hogy pontosan mi történt, és rácsodálkozhatott volna az ütés hihetetlen erejére, újabb csapás érte a ketrecet.
     Berellip ujjongott, ahogyan a többi drow és goblin is a kovácsmûhelyben.
     – Adjátok nekem ezt itt, hadd egyem meg a dobogó szívét a darthiir szeme láttára! – kérte a vérre szomjazó drider.
     – Ne öld meg! – szólt rá a papnõ. – Most még ne!
     – Akkor hadd tépjem ki és faljam fel a karját!
     Berellip harsányan kacagott, az orgyilkos pedig biztos volt benne, hogy eljött a végzet órája, és ismét azon kezdett el gondolkodni, hogy miként okozhatna minél nagyobb pusztítást, mielõtt elragadja az elkerülhetetlen halál.
     – Sértetlenül van szükségem a karjára – felelte a papnõ a dridernek. – Az egyik lábát talán…
     És ebben a pillanatban Dahlia nevetni kezdett.
     Entreri ketrece még mindig vadul pörgött, így csak akkor láthatta, ha éppen úgy fordult, hogy szembekerült vele, de így is kidülledt szemmel meredt rá, mint ahogy sokan mások is a jelenlevõk közül.
     – Igen, az egyik lábát – az elf nõ eszelõsen kuncogott. – Mint a gazda a rántott csirkét!
     Beletelt némi idõbe, mire a ketrec féktelen pörgése lelassult, majd leállt, és visszatért eredeti állapotába. Az orgyilkos hitetlenkedve nézte Dahliát, akárcsak a döbbent drider, aki szélesen oldalra tartotta a buzogányt, mintha ismét le akarna sújtani a ketrecre.
     – No csak, ez aztán az érdekes fordulat – suttogta Berellip.
     – Ígérem, hogy bosszút állok Flavvar haláláért – fenyegetõzött a drider, és egész közel tolta gonoszul vigyorgó arcát Dahliához, aki üveges tekintettel nézett vissza rá, mint akinek fogalma sincs, hogy mirõl beszél.
     Berellip intett a katonának és a papnõnek, akik elõször érkeztek a helyszínre.
     – Vigyétek! – parancsolt rájuk, majd fürge ujjaival további néma utasításokat adott, háttal az orgyilkosnak, hogy ne láthassa. Vélhetõen a helyszínt nevezte meg, ahová vitetni akarta Dahliát.
     Entreri búcsúpillantást váltott ugyan Dahliával, de nem tudta megállapítani, hogy a tekintete együttérzésrõl, ellenszenvrõl vagy teljes közönyrõl árulkodik-e.
     – Ha rajtam múlna… – mondta Dahlia méla hangon a dridernek.
     Yerrininae bólintott, majd haragos tekintettel fordult vissza Entreri felé.
     – Még egyszer utoljára – engedte meg neki Berellip. A drider két marokra fogta Koponyazúzót és megzörgette vele a ketrecet, és ezzel együtt az orgyilkos csontjait is. Entrerit egyszer telibe találta egy óriás a bunkójával, de még az is eltörpült ehhez a borzalmas élményhez képest.
     Mire a ketrec vad pörgése és himbálózása megszûnt, Berellip és Yerrininae már rég elhagyták a kovácsmûhelyt.
     A ketrec ismét mozdulatlanul lógott a talaj felett, mintha mi sem történt volna.
     Entreri azonban már korántsem volt olyan jó állapotban, mint korábban, sajgott az oldala, a csípõjét mintha fáklyával égették volna, és csak remélhette, hogy nem szenvedett komoly sérüléseket.
     Olyan gyorsan ki kell jutnia ebbõl a ketrecbõl, amennyire csak lehet.
     


     TIZENKILENCEDIK FEJEZET
     
     FÉLIG-MEDDIG SZÖRNYETEG
     
     – Túl sok – sopánkodott Regis. A nagy zûrzavarban véletlenül az üvegcse teljes tartalmát rálöttyintette Égisz-agyar mithrillfejére.
     – Túl sok? – kérdezte a barbár kétségbeesetten, amikor a szemközti ajtó hatalmas robajjal kivágódott, és goblinfélék egész serege bukkant fel mögüle.
     – Csak hajítsd el! – kiáltotta a félszerzet, és a társának nem kellett kétszer mondani.
     – Tempus! – üvöltötte a nagydarab harcos, majd meglóbálta a harci pörölyt a feje felett, és elhajította a szemközti fal, pontosabban a szemközti ajtó és a küszöbön álló medverém irányába.
     A pöröly akkora erõvel csapódott be, mintha a legendás Elminster bocsátott volna rájuk pusztító varázslatot. Maga a félszerzet készítette a hatás olaját, amivel bekenték a fegyver fejét, és amikor hozzáért a célponthoz, földrengetõ tûzlabdaként robbant fel. A medverém messzire repült, magával sodorva mögötte tolongó társait, az ajtó kiszakadt a helyérõl, és pörögve pattogott a szoba oldalsó sarka felé, füstölgõ lángcsóvát húzva maga után.
     Az ajtókeret beszakadt, és kõtörmelék potyogott a padlóra. A talaj csikorgott, a mennyezet nyikorgott.
     – Kifelé! – kiáltotta a félszerzet, és az ajtó felé lökdöste Wulfgart, amerrõl jöttek.
     – A pörölyöm! – üvöltötte a barbár, és ebben a pillanatban Égisz-agyar újra megjelent a markában, épen és sértetlenül, egyetlen karcolás sem esett rajta.
     Kirontottak a folyosóra, a szoba mennyezete pedig fülsiketítõ robajlás kíséretében beomlott mögöttük. Sûrû porfelhõ borította be õket, és apró kõdarabok csapódtak a testüknek, mint megannyi parányi lövedék.
     – Mi volt ez? – kérdezte a hüledezõ barbár.
     – Olyan nyílhegyet akarok készíteni, amilyeneket Cadderly használt – adott magyarázatot a félszerzet. – Emlékszel rá? A lövedékekben lévõ üvegcse összetörik, amikor becsapódik, és…
     A barbár felsóhajtott, mert mielõtt bármit is mondhatott volna, újabb ajtó nyílt ki nem sokkal elõttük, és még több goblin özönlött ki rajta. Vállt vállnak vetve fogadták a szörnyek rohamát. Wulfgar féllépésnyivel a félszerzet elõtt helyezkedett, és széles pörölycsapásokkal söpörte félre a goblinokat, Regis pedig gyors kitörésekkel döfte le a megzavarodott, kábult teremtményeket, a vívótõre kecsesen táncolt a levegõben.
     Hárman azonnal elestek, majd öten, és amikor egy hobgoblin parancsokat kezdett osztogatni a roham harmadik hullámában, Regis a térugrás segítségével mellette termett, és elhallgattatta.
     Wulfgar felismerte a trükköt, és a félszerzet még meg sem jelent a hobgoblin mellett, õ már mozgásba is lendült. Regis döfött, a vívótõr pengéje oldalról hatolt be a szörnyeteg koponyájába, és amint visszarántotta a fegyvert, a barbár megragadta a vállánál fogva, és hátrapenderítette.
     Nem kellett volna ennyire aggódnia. Vezérük villámgyors halála láttán a kisebb goblinok sarkon fordultak, és egymás tiporva menekültek el a legyõzhetetlennek tûnõ páros elõl. Néhányan visszahúzódtak a szobába, mások továbbrohantak a folyosó vége felé, ott azonban a T alakú elágazás bal szárából, visszafelé tartó Drizztbe és Bruenorba botlottak.
     A két halálos páros közé rekedt goblinok az egyetlen lehetséges menekülési utat választották, és egyszerre próbáltak benyomakodni a szobába a nyitott ajtón keresztül, amitõl kisebb tumultus alakult ki a folyosón.
     Lángoló labdacs jelent meg a fejük felett, rövid ideig pörgött, majd váratlanul pusztító lángoszlop formájában csapott le a rájuk, egyenesen a lökdösõdõ társaság kellõs közepébe.
     Wulfgar és Regis déli irányból rohamoztak, Bruenor és Drizzt, Catti-brie-vel a sarkukban, pedig északról. A harapófogó összezárt.
     A goblinok mind meghaltak.
     – Mi volt az a robbanás? – kérdezte Drizzt, miután ismét egyesültek.
     A barbár a félszerzetre nézett, aki vállat vont, és csak ennyit mondott:
     – A hatás olaja. Jó kis löket.
     – Ja, az alapot is megrengette – jegyezte meg Bruenor, és próbált ugyan szigorúnak látszani, de nem tudta leplezni a mosolyát. – El akarál mesélni mindent itten és most?
     Ekkor Guenhwyvar bömbölése hullámzott végig a járatokon, a hangja valahonnan a hátuk mögül érkezett.
     Drizzt jelzett Wulfgarnak és Regisnek, hogy üldözzék tovább a szobába menekült goblinokat, õk hárman pedig a folyosó végébe rohantak, ahol jobbra kanyarodtak, és eltûntek szem elõl.
     – Korábban gyengén ütöttem, most meg attól tartok, hogy túl erõsen – sopánkodott a félszerzet.
     – Túl erõsen? – kacagott Wulfgar. – Ilyesmi nem létezik, barátom. Ilyesmi nem létezik!
     A goblinok után iramodtak, vállt vállnak vetve, akár a száguldó szélvész.
     
     -------------------------------------------------
     
     – Akkó’ hát megütközünk vélük? – kérdezte Bruenor. Már emelte is a csatabárdját, a vállát erõsen nekivetette a pajzsának, és célba vette a soron következõ ajtót.
     – A két út párhuzamosan fut, ugyanarra a folyosóra vezetnek – biztosította róla Drizzt, és felemelte Szívkeresõt.
     – Na, gyerünk, te lyány! – bömbölte a törpe, és még el sem ült a hangja, máris elcikázott mellette a sistergõs villám, és az õsi fába csapódott. A kósza villámló nyílvesszeje követte, ami szintén robajló csattanással csapódott az ajtóba.
     A törpe azon a ponton ugrott neki az ajtónak, ahol a lövedékek becsapódtak, a csatabárd feje könnyedén törte át a meggyengült fát, az ajtó nem állhatott ellen elõreszegezett vállának. Szándékosan terült el a földön, és a két hobgoblin gondolkodás nélkül vetette rá magát a védtelennek tûnõ ellenségre.
     Guenhwyvar ugrott át felette elsõként, szárnyalva repült be a helyiségbe a betört ajtón keresztül, és épphogy csak földet ért, máris szökkent tovább, egyenesen az egyik hobgoblin képébe vetõdött, messze hátrataszítva a szörnyet.
     A másik hobgoblin elkövette azt a szörnyû hibát, hogy bajba jutott társa után nézett. Még éppen idejében fordult vissza ahhoz, hogy lássa, ahogy újabb ellenség ugrik át a földön fekvõ törpe felett, és ér földet mindössze egylépésnyire tõle, még éppen idejében ahhoz, hogy láthassa a pompásan csillogó ikerpengéket, ahogy elsuhannak a szeme elõtt, és keresztezik egymást, ahogy X alakban felszántják az arcát.
     – Fél pont az enyém! – kiáltotta Bruenor, aki idõközben felpattant a földrõl, és elrohant a drow mellett. Menet közben visszakézbõl belevágta a csatabárdját a hobgoblinba, csak a biztonság kedvéért. Gondolkodás nélkül nekirontott a szemközti ajtónak, nagy lendülettel berúgta, csak hogy egy újabb folyosóra jussanak, melynek jobb oldalán végig ajtók sorakoztak.
     – Nem tetszik ez nekem – morgott a törpe. Hátrapillantott a válla felett, Catti-brie ott loholt szorosan a nyomában. Amint felmérte a folyosót, azonnal varázsolni kezdett, Bruenor pedig elõvigyázatosságból félrehúzódott az útjából.
     Tûz áramlott ki a testébõl, és képzett forrón sistergõ falat a folyosó közepén, annak teljes hosszában. A harapós lángok ide-oda cikáztak, de csak az ajtók irányába nyúltak ki.
     – Maradj a bal oldalon! – mondta Catti-brie a törpének.
     Bruenor óvatos léptekkel indult el, mert bár a tûz valóban csak az ajtók irányába korlátozódott, az iszonyatos hõt azért õ is érzékelte.
     – Jobban kedveltelek azzal az íjjal – morgott, és olyan sebesen osont a fal mellett, amennyire csak a lába bírta.
     Az egész társaság átjutott a folyosó túloldalára. Nem figyelték az ajtókat, de legalább egy kinyílt, és a goblin visítva menekült vissza a tûzfal elõl.
     Drizzt a hang irányába fordult, és több nyílvesszõt is útjára bocsátott. A távoli sikolyból ítélve az egyik lövedék behatolt a nyitott ajtón, és telibe találta a célt.
     A folyosó a végénél leágazott jobb oldali irányba, egyébként pedig balra kanyarodott, majd visszakunkorodott az eredeti irányba.
     Catti-brie megszüntette a tûzfalat, és a makacs goblinok azonnal kiözönlöttek a folyosóra, és néhányan ostoba módon megfordultak, és arrafelé menekültek, ahonnan a vándorok érkeztek.
     A kósza útjára bocsátott néhány nyílvesszõt, Guenhwyvar pedig felüvöltött.
     A goblinok ide-oda forgolódtak, és kettesével, hármasával haltak Taulmaril lövedékeitõl.
     Néhányan rohamra indultak, de vagy Guenhwyvar karmai közt, vagy Bruenor csatabárdjának élén végezték. Az egyik goblinnak majdnem sikerült megszúrnia Bruenort a dárdájával, de Drizzt leszedte õt, holtan rogyott össze.
     Majdnem sikerült.
     
     -------------------------------------------------
     
     Égisz-agyar pörögve repült a levegõben, átütötte a medverém pajzsát, a testének csapódott, és halálra sújtotta.
     – Heves harc oldalt! – kiáltotta a félszerzet a társának.
     A barbár bólintott, õ is hallotta a becsapódó villámok folyamatos csattanását, Guenhwyvar bömbölését és a mágikus tûz ropogását.
     Drizzt úgy vélte, hogy a goblin fészek legsûrûbben lakott része felé tartanak, ezért tartotta maga mellett a csapat nagyobbik részét. Regis és Wulfgar útja könnyebbnek ígérkezett, csak elvétve akadt ellenség az útjukba, és azok is inkább menekülõre fogták, nem álltak le harcolni velük.
     Égisz-agyar visszatért Wulfgar kezébe, majd a páros kikerülte a medverém tetemét. Miután áthaladtak az elõttük tátongó boltív alatt, egy széles folyosóra jutottak. Elkanyarodhattak balra, átlós irányban visszafelé, vagy mehettek tovább jobbra, a barátaik felé.
     Jobbra indultak el, könnyed kocogással, de a folyosó jobb oldali fala váratlanul félresiklott, és csapatnyi hobgoblin özönlött ki mögüle. A barbár nem vesztegette az idõt, azonnal közéjük hajította a pusztító Égisz-agyart.
     – Jöjjenek csak – mondta Regis. Wulfgar a kis barátjára pillantott, aki a nyílpuskáját tartotta a kezében.
     A hobgoblinok rendezték a soraikat, majd támadásba lendültek. Az élen haladó azon nyomban lövedéket kapott a képébe. A félszerzet eleresztette a nyílpuskát, és kisméretû agyagedényt vett elõ az erszényébõl.
     – Jöjjenek csak – ismételte meg, majd dobásra emelte a karját, kivárt kicsit, végül elhajította. Az agyagedény a rohamozó szörnyek elõtt tört össze a padlón, cserépdarabok repültek szerteszét, és a benne lévõ folyadék beterítette a hobgoblinok lábát és a folyosó falát és talaját.
     A folyadék, a félszerzet következõ fortélya, oly sikamlóssá tette a talajt, mintha vizet locsolt volna a csupasz kõre egy különösen fagyos éjszakán a Jeges Szelek Völgyében. A hobgoblinok estek keltek, akár a részeg tengerészek, egymásba gabalyodtak és egymás hegyén-hátán terültek el a földön.
     A barbár odarohant, megállt az alattomos pocsolya szélén, és ütlegelni kezdte õket a harci pöröllyel. Ócska pajzsok és gyenge páncélok hasadtak és csontok törtek.
     Regis is odarohant Wulfgar mellé, de váratlanul eltûnt szem elõl. A térugrás segítségével a pocsolya másik oldalára lépett, és habozás nélkül leszúrta a hozzá legközelebb lévõ, döbbent hobgoblint, aki fel sem fogta, hogy mi történik vele.
     Tucatnyi döfést vitt be gyors egymásutánban, javarészt ugyanannak a szerencsétlen teremtménynek, akibõl patakokban folyt a vér.
     A többiek sarkon fordultak, és menekülõre fogták, a félszerzet pedig üldözõbe vette õket.
     Regis joggal gondolhatta, hogy belefutottak a társaiba, ugyanis a menekülõk csoportja megtorpant, és reszketni kezdett. Az egyikük a levegõbe emelkedett, és keményen nekicsapódott a falnak, egy másik átszállt a társai feje felett, jó néhányukat a földre döntve, majd a folyosó közepén ért földet, és egészen a félszerzetig csúszott. Vonaglott néhányat a lába elõtt, mielõtt kimúlt volna.
     Regis hátrapillantott a válla felett, megállapította, hogy a barbár jól boldogul a csapdába esett hobgoblinokkal, ezért elõreszaladt a folyosó végébe, ahol azonnal észrevette a szörnyek gyûrûjében tomboló, pusztító erejû törpét.
     – Bruenor! – kiáltotta, de még el sem halt a hangja, amikor észrevette, hogy az a tomboló törpe nem Bruenor.
     Az a törpe Thibbledorf Pwent.
     
     -------------------------------------------------
     
     Bruenor ujja minden bizonnyal eltört, meglehetõsen természetellenes szögben állt ki oldalra.
     – Szorítsd össze a fogadat! – mondta neki Catti-brie, és amikor látta, hogy a törpe arcizmai megfeszülnek, óvatosan visszaigazította a sérült ujjat a helyére, majd rögtön utána elmondott egy kisebb gyógyító varázslatot. Kékes árnyalatú köd gomolygott ki az ingujja alól, és telepedett rá a sziklakemény törpe kézfejére.
     – Mára kimerítettem a mágikus energiáimat, a misztikust és az istenit egyaránt – közölte Drizzttel és Bruenorral.
     – Bah, elõzõ éltünkben is megvoltunk nélküle, most is meglészünk – felelte Bruenor.
     Catti-brie nem felelt, csak rátette a tenyerét a törpe hátsebére, amit a medverém dárdája okozott, és amit nemrég gyógyított meg. A törpe fájdalmas arccal grimaszolt, elhúzódott fogadott lányától, majd a szemébe nézett, elismerve, hogy ezúttal neki van igaza.
     – Add neki az íjat, elf – javasolta Bruenor.
     Drizzt bólintott, és odanyújtotta Taulmarilt a papnõnek, de õ nem fogadta el.
     – Abban sem vagyok biztos, hogy egyáltalán tudnám-e használni – mondta. – Ebben az új életben egyszer sem volt íj a kezemben, nem gyakoroltam és…
     – Majd belejössz – vakkantotta a törpe. Kivette a drow kezébõl az íjat, és odanyújtotta Catti-brie-nek.
     – Maradt azért még néhány mágikus trükk a tarsolyomban – felelte Catti-brie, és meglehetõsen tétován vette el a fegyvert, és vetette át a vállán a felé nyújtott tegezt.
     – Akkó’ használd, ha tudod, és nyilazz, ha nem tudod – ezzel a törpe lezárta a vitát, és útnak indult. Többször is megrázta a kézfejét, majd felvette a földrõl a csatabárdját.
     A drow kérdõn nézett az ifjú nõre, aki feleletképpen megvonta a vállát. A szoba betört ajtajára mutatott, amely félig leszakadva lógott a zsanéron.
     Catti-brie felemelte Taulmarilt, nyílvesszõt illesztett a húrra, és célzott. Nagy levegõt vett, hogy megnyugtassa magát és ne remegjen a keze, megfeszítette a húrt, de végül visszaengedte és gyászos képpel nézett a drow-ra.
     – Gyerünk! – noszogatta Drizzt. – Csak nyugodtan, a nyílvesszõk sosem fogynak el.
     Catti-brie becsukta a szemét, nagy levegõt vett, megfeszítette a húrt, célzott, és útjára engedte a nyílvesszõt. A villámló nyílvesszõ süvítve röppent tova, fényes csíkot húzva maga után a levegõben, és a betört ajtó közepébe csapódott, szétforgácsolva a fát.
     – Én úgy látám, semmit sem feledtél! – örvendezett Bruenor, és ismét útnak indult. – Pont a szívébe, ahogy a neve tartja!
     A kósza is mosolygott, és õ is megdicsérte Catti-brie-t, noha jóval visszafogottabban.
     A lány visszamosolygott rá, majd bólintott. Még véletlenül sem árulta el nekik, hogy valójában nem az ajtó közepére célzott, hanem a megmaradt zsanérra.
     Még ki sem léptek a túloldali ajtón a folyosóra, amikor heves csatazajt hallottak a közelbõl, amibõl tudták, hogy a társaik újabb goblin csapatba botlottak.
     Guenhwyvar, aki a másik ajtón keresztül vett üldözõbe egy menekülõ goblint, szintén hallotta az új zajokat. Visszafordult, berobogott a szobába, majd átugrott a törpe feje felett, és õ állt a kis csapat élére.
     
     -------------------------------------------------
     
     A félszerzet megrökönyödve nézte, ahogy Pwent beleharap a hobgoblinba, és nemes egyszerûséggel kitépi a torkát. A törpe ránézett, ádázul vigyorgott, majd játszi könnyedséggel elhajította a rángatózó szörnyeteget.
     Játszi könnyedséggel! Egy kézzel. Alig mozdította a karját, a nagydarab, súlyos hobgoblin mégis átrepült a folyosón, és csontrepesztõ erõvel csapódott neki a szemközti falnak.
     – Üdv néked, Thibbledorf Pwent! – köszöntötte õt Regis olyan könnyeden és jó kedélyûen, amennyire csak tellett tõle, miután sikerült megszabadulnia hirtelen támadt félelmétõl, ami görcsbe rántotta a gyomrát.
     – Héj, te kis tolvaj patkány! – mormogta a törpe, és lassú, kényelmes léptekkel elindult felé.
     – Pwent, én vagyok az! – sipítozott Regis. – Én vagyok az, Regis!
     – Ó, tudám ám – mondta a törpe, de a félszerzetnek olyan érzése támadt, hogy nem rá gondol, hiszen Pwent emlékezetében neki már réges-régen halottnak kellett lennie.
     A vámpír tovább közeledett, Regis pedig felemelte a vívótõrét.
     – Pwent! – kiáltott rá a félszerzet. – Én vagyok az, Regis!
     Még szinte ki sem ejtette a nevét, amikor az élõholt törpe váratlanul felgyorsult, mintha õ is képes lenne a térugrásra, úgy mozgott, mint Feketelélek szelleme. Regis sikoltva vetõdött oldalra, de a felé lendülõ kéz így is eltalálta a vállát, amitõl megpördült a levegõben. Zuhanás közben hátracsapott a hárítótõrével, hogy távol tartsa magától a vámpírt, de a törpe tüskés kesztyûje felsértette a félszerzet kézfejét. Fájdalmas nyögés kíséretében rántotta vissza a karját.
     Térdre emelkedett, gyorsan megpördült, és a védekezõ vívóálláshoz hasonló testhelyzetet vett fel – noha fogalma sem volt, hogy mit tehetne egy ennyire nagy erejû, tetõtõl talpig páncélba öltözött harcos ellen, mint a sebesen közeledõ Pwent!
     A vámpír elrugaszkodott, és kimeresztett fogakkal, szélesre tárt karokkal vetõdött a zsákmányra. Regis nem menekült, tudomásul vette és elfogadta a sorsát.
     Pwent azonban nem ért oda, sebesen pörgõ harci pöröly találta el ugrás közben, és oldalra sodorta, visszarepítve õt a folyosó közepére. Azonnal megpördült, csillapíthatatlan gyûlölettõl izzó tekintettel meredt a félszerzetre, majd olyan állatias hörgés kíséretében indult rohamra, amitõl Regis ereiben megfagyott a vér.
     A félszerzet felsikoltott, és a törpére hajította maradék kígyóját. Az élõ fojtózsinór megtette a dolgát, felkúszott a törpe nyakába, rátekeredett, megjelent a válla felett a kísértetfej, és fojtogatni kezdte, miközben próbálta lerántani a földre.
     A vámpír azonban nem lélegzett. Észre sem vette a nyakában lévõ kígyót.
     A félszerzet ismét megmenekült, ezúttal maga Wulfgar vetõdött át a feje felett, és ugrott neki a törpének, aki le akarta taglózni õt egy balhoroggal, de a barbár elkapta a lendülõ öklöt, majd lefogta a jobb kezét is, és próbálta kicsavarni a karját.
     A két nagy erejû harcos összekapaszkodott és egymásnak feszült. Elõször úgy tûnt, hogy az alacsonyabb súlypontú törpe kerekedik fölül, vicsorogva veselkedett neki a barbárnak, aki csúszni kezdett hátrafelé.
     Wulfgar az istene nevét hörögte, összeszedte minden erejét, és sikerült megakasztania ellenfele lendületét.
     Pwent oldalra fordult, és a barbár kénytelen volt vele együtt mozdulni, elkeseredetten kapaszkodott bele, nem engedhette, hogy kiszabaduljon a szorításból.
     A barbár ekkor abba az irányba szökkent, amerre a törpe menekülni próbált, és ezzel kibillentette õt az egyensúlyából. Egy pillanatra eleresztette a vámpír bal kezét, beleöklözött az arcába, majd ismét megfogta a karját, mielõtt még a törpe is válaszolhatott volna egy balegyenessel.
     Regis legszívesebben ujjongott volna a szép találat láttán, de ahogy a kígyó, úgy ez a csapás sem tett kárt benne, nem kábult el tõle, nem lassult le, meg sem érezte. Ráadásul egyre inkább úgy tûnt, Wulfgar sínyli meg a birkózást, a keze egyre több helyen vérzett, ahol a törpe rücskös felületû páncélja felsértette a bõrét.
     Pwent leszegte a fejét, elõreszegezve a harci sisak tüskéjét, és a barbár épphogy csak megúszta, hogy beledöfje az arcába. Ekkor Wulfgar is elõrehajolt, és nekinyomta a fejét a harci sisaknak, hogy sakkban tartsa ellenfelét.
     Tudta, hogy nem eresztheti el a vámpírt, ki kell tartania, ameddig csak bírja.
     – Pwent! Thibbledorf Pwent! Ez Wulfgar és Regis! Ismersz minket! – kiáltotta a félszerzet, próbált szót érteni a vicsorgó, megvadult vámpírral. Beszéd közben felállt, odarohant a harcoló felekhez, és amikor észlelte, hogy Pwent meg sem hallja a hangját, vicsorogva elõretört, és kíméletlenül megszúrta a vívótõrével.
     A vámpír felordított, talán a fájdalomtól, talán csak dühében, és még hevesebben küzdött, csapkodni kezdett a karjával, és ide-oda rángatta a fejét. Wulfgar próbált lépést tartani vele, nem eresztette, és mindent megtett azért, hogy közel maradjon hozzá, nehogy komolyabb sérülést szerezzen.
     – Szúrd le! – kiáltotta a barbár, de elcsuklott a hangja, a törpének ugyanis sikerült elrántania a fejét, és oldalirányból visszafejelnie, kemény csapást mérve ellenfele állkapcsára.
     Regis ismét döfött a pengével, de a törpe ezúttal csak mordult egyet, majd megpördült, magával rántva a barbárt, aki így közé és a félszerzet közé került. A mozdulat közben elsodorták Regis karját, aki ettõl hátratántorodott néhány lépést. Wulfgar továbbpenderült, de nem önszántából, a törpe rántotta el, mert vele ellentétben a vámpír nem fáradt. A barbár váratlanul a levegõbe emelkedett, és visszafelé szállva nekicsapódott a folyosó oldalfalának, majd rögtön ezután már az ellenkezõ irányba repült, és a tomboló törpe nekihajította õt a félszerzetnek.
     Regis ösztönösen bukott le, így Wulfgar egyenesen nekicsapódott a háta mögött lévõ falnak.
     – Pwent! – Ezúttal nem Regis kiáltott rá, hanem Bruenor, aki ekkor jelent meg a folyosó végében. – Ismersz engem, Pwent! Te adád vissza a sisakom!
     Ettõl a vámpír egy pillanatra megtorpant. Guenhwyvar kihasználta a kínálkozó lehetõséget, átszökkent a törpe feje felett, és az ellenségre vetette magát, de Pwent köddé vált. A párduc átszánkázott rajta, és végigcsúszott a folyosó padlóján, egészen a félszerzetig és a barbárig.
     A vámpír menten ismét alakot öltött, de ezúttal Drizzt robogott el Bruenor mellett.
     – Ott hagytalak a barlang szájában, barátom! – kiáltotta futás közben.
     – Egen, te ostoba! – ordította az élõholt teremtmény, és a drow-ra rontott, kemény ökölcsapásokkal söpörve félre a szemkápráztatóan cikázó szablyákat.
     – Pwent! – rivallt rá Bruenor.
     Úgy tûnt, hogy végre eljutott a hang a tudatáig. Abbahagyta féktelen tombolását, és elhátrált Drizzttõl, egészen a félszerzetig, aki visszafogta a karját, és nem döfött belé.
     Nem úgy Wulfgar! Égisz-agyar idõközben visszatért a markába, amit most jó erõsen meglendített, és Pwent mellkasának közepébe vágta. Ezt a csapást még a vámpír is megérezte, és még hátrébb csúszott a folyosón. A barbár a folyosó közepére ugrott, és oltalmazón a háta mögé terelte a félszerzetet.
     A kósza azonnal mellette termett, ott álltak vállt vállnak vetve.
     – Pwent, te ismerél minket! – kiáltotta Bruenor, és beszéd közben odaállt Regis mellé, Drizzt mögött. – Segíteni akarunk.
     A vámpír dühösen morgott.
     A háta mögött Guenhwyvar is ezt tette.
     – Pwent, öreg barátom, emlékezz az õsfenevad verménél vívott csatára – próbálta észhez téríteni a drow. – Azon a napon megmentettél minket. Az egész vidéket megmentetted az újabb katasztrófától.
     A vámpír egyenesen ránézett, látszott rajta, hogy próbál emlékezni, hogy a belsõ démonokkal küzd.
     – Egen, és átokkal sújtám magam – felelte, és a hangja minden egyes szótagnál remegett.
     – Igen, ott abban a barlangban – folytatta a drow. – Kinn a napon.
     – Nem tudtam… – kezdte a törpe erõtlen hangon, majd egész testében megremegett, és ide-oda villant a tekintete. Mind tudták, hogy menekülõ utat keres, de gyorsan meggondolta magát. Hangosan morgott, majd kihúzta magát, és gyûlölködve meredt rájuk… és különös módon szomorúan.
     – Akkor végezz velem! – ordította, és tett egy lépést elõre, mintha újra akarná kezdeni a harcot.
     Váratlanul azonban megtorpant, és érdeklõdõ kifejezés ült ki halott arcára. Végigmérte a vándorokat, majd elnézett a válluk felett, és megcsóválta a fejét.
     Távolba révedõ tekintete hatására mindannyian megfordultak. Catti-brie állt valamivel lejjebb a folyosón, egyik kezét kinyújtotta, tenyérrel felfelé, amelyen egy zafírt egyensúlyozott, a másik kezében varázstekercset tartott, és halk hangon kántált.
     – Ne! – morgott a vámpír, és közelebb akart menni hozzájuk, de nem tudott, Catti-brie erõs mágiája fogást talált rajta, és nem engedte. – Ne, ti kutyák!
     Ezt követõen elõredõlt, az alakja megnyúlt, mintha kötéllel húznák, a teste anyagtalanná vált. Váratlanul elszakadt a talajtól, szélsebesen süvített el a vándorok mellett, és beleszállt a Catti-brie kezében lévõ amulettbe.
     – Elkaptad, te lyány! – kurjantotta Bruenor, és megpördült, hogy odasiessen hozzá, de azon nyomban meg is torpant.
     Catti-brie egész testében remegett és a fejét rázta, lerítt róla, hogy valami nincs rendjén.
     Különösebb elõzetes figyelmeztetés nélkül a drágakõ milliónyi darabra hasadt, a robbanás ereje hátravetette a fiatal nõt, a folyosó padlóját borító por és kõtörmelék felkavarodott, és szerteszét repült.
     Ahol az imént még Catti-brie állt, ahol a drágakõ szétrobbant, ott állt a megrendült Thibbledorf Pwent.
     – Foglyokat ejtettek – mondta Bruenornak reszketeg hangon. – Entrerit a kovácsmûhelyben tartják fogva. Mások is vannak mellette, és van még egy törpe asszonyság is lent a bányában…
     Tett egy lépést balra, majd jobbra, majd ismét visszapenderült a másik irányba, méghozzá szédítõ sebességgel, és torkon ragadta a kábult Catti-brie-t.
     – Megölhetnélek – suttogta a fülébe, majd a földre hajította. Elrugaszkodott, és még mielõtt a lány földet ért volna, denevérré változott, és abba az irányba repült tova, amerrõl érkezett.
     Catti-brie feltápászkodott a földrõl, és megtapogatta vérzõ arcát… soktucatnyi apró sebbõl vérzett, amiket a szétpattanó ékkõ éles szilánkjai okoztak.
     – Lyányom! – kiáltotta Bruenor, és odarohant hozzá, ahogy a többiek is.
     – Jól vagyok – nyugtatta meg õket, és a tovarepülõ Pwent után nézett. – A drágakõ nem volt alkalmas rá, hogy fogva tartsa – közölte.
     – Szörnyeteg lett – suttogta a félszerzet halálra vált arccal. Mélységesen megrendítette, amit Pwent élettelen tekintetében látott.
     – Félig-meddig – felelte Catti-brie, és a tény, hogy életben maradt, és most beszélhetett a társaival, alátámasztotta a kijelentését.
     – Több mint félig, és a rossz oldala gyõz felette – merengett Bruenor. – Vadabb, mint a trónteremben volt hónapokkal ezelõtt.
     – Az átok – bólogatott Catti-brie. – Nem tud ellenállni neki.
     – Õk – suttogta Drizzt, és minden szempár felé fordult a különös szavak hallatán.
     – Azt mondta, hogy foglyokat ejtettek – magyarázta a drow, látva társai értetlenkedõ tekintetét.
     – A drow-k bevették a kovácsmûhelyt, ezt bizton tudánk, abból is, amit mondott – fejtegette Bruenor. – Által kell vágnunk magunk rajtuk, hogy megint elkapjuk Pwentet.
     – És hogy kiszabadítsuk Entrerit – tette hozzá Drizzt. – Nem hagyom, hogy a sötételfek martalékává váljon.
     – Egen – dörmögte a törpe csípõre tett kézzel. – Gondoltam, hogy eztet mondod, te átok elf.
     – Szóval akkor átvágjuk magunkat rajtuk – állapította meg Wulfgar.
     – Nem gondolád, hogy szólani kellene az átok drow-knak, hogy a saját fajtájuk közelg, hátha feltüzelõdnének egy csöppet? – fordult Bruenor Drizzthez. – Csupán csak pár százat kell levágni belõlük.
     Drizzt végighordozta a tekintetét a társain. Mindannyian mosolyogva bólogattak, alig várták már az újabb kalandot. Még Regis is.
     Legyen hát.
     


    NEGYEDIK RÉSZ
     
     A HÕS HÍVÁSA
     
     A meggondolatlanul kimondott szavak gyakorta igazan csengenek.
     Szívbõl jönnek, valódi, leplezetlen érzelmekrõl mesélnek, mert a beszélõnek nincs ideje alaposan megrágni azokat, nincs lehetõsége alakoskodásra sem félelembõl, sem érdekbõl. Elõbb buggyannak ki a száján, mintsem fegyelmezni tudná a nyelvét, megóva önmagát a megaláztatástól vagy a büntetéstõl. Elõbb, mint hogy a jó neveltségnek hívott finom szûrõ felfoghatná õket, hogy ne bánthassák az érzékenyebb lelkületûeket, vagy tompíthatná a rideg igazság élét, mielõtt belemarna a másikba.
     „Zsigerbõl szóla” – ahogy Bruenor nevezi ezt a jelenséget.
     Mindnyájunkkal megesik, bár a többség próbálja visszafogni magát, ami bizonyos esetekben hasznos dolog, fõleg, ha az illemnek és az etikettnek megfelelõen kell viselkedni.
     De ha zsigerbõl szólánk, az olykor felér egy megvilágosodással, hiszen õszintén elmondjuk, mi nyomja a szívünket, igaz gondolatokat közlünk, még akkor is, ha kifinomult közösségben nevelkedtünk, ahol udvariasságra tanítottak minket.
     Így esett ez azon a napon is Gauntlgrym felsõ csarnokaiban, amikor közöltem, hogy nem hagyom ott Artemis Entrerit a drow-k fogságában. Egy pillanatig sem tétováztam azt követõen, hogy Thibbledorf Pwent feltárta elõttem a kialakult helyzetet. Megkeresem Artemis Entrerit, és kiszabadítom a fogságból – és a többieket is, ha õket is elfogták.
     Ez ennyire egyszerû.
     Ha azonban visszagondolok arra a pillanatra, be kell vallanom magamnak, hogy korántsem volt ennyire egyszerû. Ami azt illeti, igen meglepõnek találom a döntésemet és az eltökéltségemet, méghozzá két merõben eltérõ okból.
     Elõször is, ahogy visszacsengtek a fülembe a saját szavaim, el kellett ismernem, hogy a szívemen viselem Artemis Entreri sorsát. Nem pusztán kényelmi szempontok miatt maradtam vele, nem csak azért, mert magányosnak éreztem magam, és nem is azért, hogy kielégítsem saját beteges vágyamat arra, hogy a helyes útra tereljek másokat. Azért maradtam mellette, mert érdekelt a sorsa, ahogy Dahlia sorsa is.
     Az elmúlt évek során számos alkalommal körbejártam ezt a kérdést. Amikor megtudtam, hogy Artemis Entreri és Jarlaxle barátságot kötöttek egymással, azt hittem, hogy a drow most majd végre megszabadítja õt a démonaitól. Tiszta szívbõl kívántam neki sok szerencsét, abban bízva, hogy sikerül egy jobb élethez vezetõ utat találnia. Gyakorta jutott eszembe ez a gondolat, sosem hunyt ki az iránta táplált remény.
     De ebben a bizonyos esetben meglepett, hogy zsigerbõl szólottam, mert nem várt mély érzések törtek fel belõlem, melyek létezésérõl addig tudomást sem vettem.
     Ott voltak mellettem a társaim, a Csarnok Vándorai, a legkedvesebb barátok akiket csak ismertem, és a legszeretõbb család, az egyetlen család, amelyhez életemben tartoztam. Amikor zsigerbõl szólottam, amikor ellentmondást nem tûrõen közöltem, hogy Entreri után megyek, akkor nem pusztán a személyes véleményemet közöltem, hanem a többieket is bevontam, hiszen nyilvánvaló volt, hogy szeretett barátaim is velem tartanak. Ez pedig azt jelentette, hogy kész vagyok a halálos veszedelem kellõs közepébe vezetni a legkedvesebb barátaimat Artemis Entreri kedvéért!
     Úgy vélem, hogy ez mindenféleképpen jelentõségteljes dolog, és ha visszatekintek az eseményekre, jóval többrõl volt ott szó, mint a vágyam, hogy kiszabadítsam Artemis Entrerit a fogságból.
     Amikor elsõ ízben látogattam el a Jeges Szelek Völgyébe, mindenki azt gondolta a környezetemben, hogy ez hatalmas felelõtlenség. Még Bruenor is gyakorta rázta a fejét, és elátkozott a harci szokásaim miatt, pedig õ úgy ugrott rá az árnyéksárkány hátára, hogy olajjal teli, lángoló hordót kötözött a saját hátára!
     Úgy harcoltam, mint akinek nincs semmi veszítenivalója, mert valóban nem volt veszítenivalóm. Ekkor azonban megismerkedtem a szívemnek legkedvesebb barátokkal, és beleszerettem a nõbe, aki a feleségem lett, és egy csapásra rengeteg vesztenivalóm lett.
     Ez persze nem új felfedezés. Fél évszázadot töltöttem azzal, hogy megszabaduljak a kötelékektõl, melyekkel én kötöttem gúzsba saját magamat, és amikor Bruenor, a Csarnok Vándorainak utolsó tagja is eltávozott Törpehonba, azt hittem, hogy végre szabadságra leltem. Noha a szívem mélyébõl gyászoltam õt, mégis úgy éreztem, hogy végre elnyertem a szabadságomat.
     És ekkor a barátaim, a családom – a gúzsba kötõ kötelékek? – visszatértek hozzám. Mégis mit jelent ez? Természetesen kicsattantam a boldogságtól és borsódzott a hátam, de ezzel egy idõben visszatért az összes régi félelmem és aggodalmam. Most akkor áldott vagyok, vagy inkább átkozott?
     Ott akkor abban a pillanatban, amikor zsigerbõl szóltam, és ellentmondást nem tûrõen közöltem, hogy Entreri után megyek –megyünk – és kiszabadítom õt, éreztem, hogy régi barátaim nem hozták magukkal a lelki béklyókat, amelyek esetleg gúzsba köthetnének. Talán a barátaim átalakulása, a halál birodalmában tett utazásuk erõsítette meg a hitemet és az eltökéltségemet, hogy nekivágjak ennek a nyaktörõ kalandnak. Talán abból az érzésbõl és lelki állapotból merítettem erõt, hogy egyszer már elfogadtam, hogy elveszítettem õket, és ezért nem vert gyökeret bennem a félelem, hogy ez ismét megtörténhet.
     Sõt, egészen másról volt szó, egészen más gubózta be gondolataim csíráját. Az események sodrásában azt hisszük, hogy amit teszünk az jó és helyénvaló, és meggyõzõdéssel hisszük, hogy az út, amelyen elindultunk, valóban jó irányba halad. Ha valóban ez lakozik a szívemben, és meggyõzõdéssel ki is jelentem, akkor végtelenül gyáva alak lennék, ha félelembõl nem indulnék el ezen az úton, még akkor is, ha ezt a félelmet szeretett barátaim biztonsága miatt táplálom.
     Ösztönösen buggyantak ki a szavak a számból, amikor értesültem róla, hogy Entreri fogságba esett, gondolkodás nélkül jelöltem ki magam számára az utat, amirõl úgy hittem, hogy az a helyes irány, de amikor késõbb visszatekintettem arra a pillanatra, ráébredtem, hogy valójában új dolgot fedeztem fel magamban.
     És a barátaimban is új dolgokra leltem, ami a kijelentésemre adott válaszukból derült ki számomra. Egyáltalán nem haboztak, fellelkesültek a közelgõ csata lehetõségétõl – akárcsak én. Még Regis szemében sem volt nyoma félelemnek. Ez volt a helyes út, az ösvény, amelyen el kellett indulnunk.
     És el is indultunk rajta. Hosszú évtizedek óta nem volt ennyire könnyû a léptem, még jóval azelõtt éreztem magam ennyire felszabadultnak, mielõtt eljött volna a Mágiavész, és elveszítettem Catti-brie-t. Oly hosszan vártam és vágytam erre a szabadságra, hogy a visszafoglalását követõen elbarangolhassak Mithrill Csarnokból Catti-brie-vel az oldalamon, és közösen keressük a boldogságot.
     De ez most más volt. Ez nem dédelgetett álom volt, nem alaposan megfontolt gondolat, nem nyíltan tett eskü vagy fogadalom. Ez olyan lehetõség volt, amit régóta kerestem, hogy befejezhessem a kört, ami akkor kezdõdött, amikor Wulfgarral az oldalamon beléptem a Biggrin nevû verbeeg fészkébe. Ezt nem kellett többször is átgondolni… probléma adódott, amit meg akartunk oldani, méghozzá túlcsorduló magabiztossággal és önbizalommal, és az egymásba vetett hitünk erejével.
     – Nem gondolád, hogy szólani kellene az átok drow-knak, hogy a saját fajtájuk közelg, hátha feltüzelõdnének egy csöppet? – tréfálkozott Bruenor, bár alkalmasint akár komolyan is vehettük volna.
     A szívünk mélyén ugyanis tudtuk, hogy gyõzelmet aratunk.
     Mert csakis a gyõzelmünkkel érhetett véget a kaland.
     Ez ennyire egyszerû.
     Ugyanakkor ezek sötételfek voltak, méghozzá nagy számban, akiknek sikerült valahogy legyõzniük és elfogniuk Artemis Entrerit és a többieket, így amikor ráléptünk az útra és megtettük az elsõ néhány lépést, a kétely magja szárba szökkent a szívünkben.
     Nem a választott utat kérdõjeleztük meg, csak elbizonytalanodtunk, hogy valóban diadalt arathatunk-e.
     Aggódni kezdtünk, hogy mekkora árat kell majd fizetnünk a gyõzelemért.
     De ez lett az utunk.
     A hitvallásunk.
     Ez a Csarnok Vándorainak hitvallása.
     Másként nem is lehetne.
     Mivel tudtuk, hogy igaz úton járunk, a kétely nem gyõzedelmeskedhetett az utólagos megbánás és sajnálkozás felett.
     Nem számít a fizetendõ ár.
     Drizzt Do’Urden
     


     HUSZADIK FEJEZET
     
     MIDÕN MEGJÖTTEK A DROW-K
     
     – Ez az ér kimerült – közölte az Ezüstkalapácsos Minto néven ismert bányász, miután elõbukkant az egyik oldalsó járatból a Kelvin Halma alatt húzódó bánya legmélyebb tárnáiban. Rendszerint azzal kérkedett, mind a Harcpöröly, mind az Ezüstpataki klánban vannak felmenõi. – Visszhangot hallék, midõn rácsapok, így nem ások mélyebbre, mert még új járatokra találok.
     – Tedd el hát a csákányt – mondta neki Kõtörõ Junkular, a munkacsoport vezetõje, a sok telet megélt, erõs testalkatú törpe.
     – Akkó’ ma nem kell sokat cipekednünk, mi, Junky? – felelte a másik bányász, a férfi közismert becenevét használva.
     – Inkább legyen kevesebb fém, mint egy nyílás a Mélysötétre – jegyezte meg a Fújtató névre hallgató törpe, és hogy nagyobb nyomatékot adjon a szavainak, nekitámaszkodott a vaskos fémajtónak, amelyet nemrég helyeztek oda, hogy lezárják az alant lévõ kiterjedt járat- és barlangrendszerre nyíló fõfolyosót.
     – És ha lezárnánk a nyílást? – kérdezte valaki a csapatból, és többen is mormogva bólogattak.
     Régóta tartott már ez a vita a Jeges Szelek Völgyének törpéi, Ezüstpataki Tömzsi fiai között. Egy állandó gondolat ülte meg az elméjüket: Gauntlgrym.
     Ismerték az odavezetõ utat, jártak már ott, ennek ellenére nem tudták rátenni a mancsukat az elhagyatott, õsi törpe honra. Ellentmondásos módon a gauntlgrymi utazás új veszélyeket sodort Kelvin Halma irányába. Most már elsõ kézbõl tudták, hogy mi minden ólálkodik a birodalmuk határán túl: ördögimádó fanatikusokat találtak Gauntlgrymben, és egyes jelentések szerint – amit legutóbb Bruenor és Drizzt is megerõsített –, igen jelentõs számú sötételf vette be magát a bányákba és a kovácsmûhelybe, és lepte el a környéket.
     – Felderítjük a terepet a faladon túl – mondta Junky Mintónak. – Új ajtókat rakunk be, ha kell. Ha minden biztonságos, te üthetsz rést az új tárnákhoz – biztosította róla a bányászt.
     – Bah! – mordult fel Fújtató. Ide-oda ficánkolt, próbálta megvakarni a hátát a vaskos fémajtót tartó hatalmas zsanérok egyikében.
     A többiek kuncogni kezdtek, mert tudták, hogy ebbõl hamarosan heves vita kerekedik. Hatalmas megtiszteltetésnek számított, ha valaki áttörhette a falat, hogy új járatokat nyissanak.
     – Én mán egy tíznappal ezelõtt is mondottam, hogy másik járat van ottan a fal megett! – vetette Junky és Minto szemére, ahogy azt várni lehetett. – Felhajíték egy érmét Minto ellenében, ha úgy akarád, de…
     Zagyva beszéde és az azt kísérõ kacagás egyik pillanatról a másikra abbamaradt. Pukkanó hangot hallottak, amit sistergés követett. Fújtató megmerevedett, és hitetlenkedõ kifejezéssel az arcán meredt maga elé.
     Újabb pukkanás hallatszott, de ezúttal jóval hangosabb volt, mint az imént, és a sistergés is állandósult, mintha tucatnyi pattogó-szikrázó tûzijátékot lõttek volna fel egyszerre a magasba. A szerencsétlen Fújtató elõrerepült, sûrû füstcsíkot húzva maga után.
     A társai döbbenten, szájtátva nézték a röptét, majd egyszerre fordultak a fémajtó felé. Kék színû, szikrázó mágikus energianyalábok folyták körbe a pereme mentén, megperzselve a fém felületét, árkokat szántva belé.
     – Menten berobban! – kiáltotta Minto. Megragadta Junky grabancát, és berángatta a közeli oldalsó járatba. A többiek egymást lökdösve próbáltak elmenekülni az útból.
     Az iszonyatos robbanás alapjaiban rázta meg folyosót, és Minto elhûlve nézte, ahogy a vastag, súlyos fémajtó elsüvít az oldalsó járat szája elõtt, porfelleget és kõtörmeléket vonva maga után. Fájdalmas mordulást hallott, az ajtó nyilvánvalóan eltalálta az egyik bányásztársát, aki a fõfolyosón próbált elmenekülni, majd újabb mordulás hangja jutott el hozzá, amikor az ajtó a földre zuhant – vélhetõen szerencsétlen Fújtatóra.
     Minto és Junky egyszerre rontottak ki a fõfolyosóra, de nem Fújtató irányába fordultak, hanem az immár szabad nyílás felé fordultak, hogy megnézzék, miféle ellenség üthetett rajtuk.
     Levegõhöz sem jutottak, amikor látták, hogy seregnyi sötételffel kell szembenézniük.
     
     -------------------------------------------------
     
     – Bányaomlás? – kérdezte a szomszédos járatban dolgozó bányász a társától, mert a föld igen hevesen rázkódott a talpa alatt.
     Mind a ketten kirohantak az alagútból. A többiek is abbahagyták a munkát, és mindenki kiszállingózott a fõfolyosóra. Kikerekedett szemmel, értetlenül tekingettek egymásra, porral és fekete fáklyafüsttel borított arcukból más nem is látszódott, csak a szemük fehérje. Mindenki a másiktól várta a választ a talányra.
     Újabb robbanás rázta meg a falakat, és egyszerre fordultak a merõlegesen futó másik fõfolyosó irányába.
     – Omlás! – kiáltotta valaki, és azonnal futásnak eredtek, de nem az ellenkezõ irányba, hanem a robajlás felé, ahol a nyilvánvalóan bajba jutott társaik dolgoztak. Csákánnyal és fáklyával a kezükben robogtak végig az oldalfolyosón. Ugyanolyan jól ismerték ezeket a távoli járatokat, akár a saját otthonukat odafent, és tudták, hogy a barátaik a csatlakozó alagútban tartózkodnak. Többen is Junky nevét kiáltották.
     Még mindig meg voltak gyõzõdve róla, hogy bányaomlás történt, ezért felkészültek az ásásra. Amikor a párhuzamosan futó fõfolyosó közelébe értek, vakító villámlást láttak, ami elûzte a sötétséget, és azt a gondolatukat is, hogy ez egy véletlen baleset. Rádöbbentek a kíméletlen igazságra.
     A mentéshez érkezõ törpék nem fordultak vissza, felkészültek a harcra, bármilyen ellenséggel kelljen is szembenézniük.
     
     -------------------------------------------------
     
     Ravel Xorlarrin ádázul vigyorgott, amikor a súlyos fémajtó berobbant. A villámló hálónak elnevezett, saját fejlesztésû varázslata újabb áldozatot szedett. Õ és a varázslótársai egyetlen ellenállhatatlan és halálos csapásban egyesítették a különálló villámok erejét, és azt szabadították rá az áthatolhatatlannak tûnõ akadályra.
     Egyikük sem, még maga Gromph õsmágus sem tudta volna egyetlen villámcsapással bezúzni azt a vaskos fémajtót. Egyesített erejüknek köszönhetõen azonban a villámló háló kitépte a helyérõl az ajtót, és messzire repítette a folyosón a kétségbeesetten menekülõ törpék után.
     Ravel gonosz vigyora harsány kacajjá alakult, amikor a szeme elé tárult a látvány.
     A goblin rohamcsapat nyomult be elsõként a nyíláson, hogy összecsapjon a maroknyi, harcra kész törpével, akik ott maradtak.
     Ravel Tiagóra nézett, aki bólintott, és a következõ pillanatban sistergõs tûzgolyók röppentek be a folyosóra, elsöpörve a törpéket és a goblinokat egyaránt. Amikor a lángok elaludtak és eloszlott a füst, azt látták, hogy a törpék talpon maradtak, noha igencsak legyengültek, és alig álltak a lábukon, a goblinok viszont egytõl egyig odavesztek.
     Ravel villámot küldött a törpék csapatának kellõs közepébe, és a villám továbbcikázott abból a pontból, hogy üldözõbe vegye az egyik törpét, aki sarkon fordult, és menekülõre fogta a fõfolyosón.
     Tiago megsarkantyúzta a harci gyíkját, és rohamra indult, Jearth Xorlarrinnal az oldalán, õket pedig gyalogos katonák követték. Amikor a nyílás közelébe értek, Tiago és Jearth kitértek jobbra, illetve balra, és felszaladtak a járat oldalfalára, hogy helyet adjanak a katonáknak, akik lerohanták a várakozó törpéket.
     Közvetlenül a berobbant ajtó mögött csaptak össze, fém csattant fémen, törpék ordítottak, csizmás lábak dobogtak a padlón. Ezek jól képzett, edzett, jól felszerelt drow harcosok voltak. Arra születtek, hogy megnyerjék az efféle csatákat, méghozzá gyorsan.
     De ezek a törpék itt a Harcpöröly klán tagjai voltak, és a Jeges Szelek Völgyében éltek, a kibányászott kõ edzette az izmaikat, a szûnni nem akaró fagyos szelek cserzették a bõrüket, és hosszú éveken keresztül vívtak elkeseredett harcokat a fehér férgekkel, az orkokkal, és az állandóan felbukkanó jetikkel. Több kard és lándzsa is célba talált a roham elsõ pillanataiban, de egyetlen törpét sem tudtak leteríteni. A Harcpöröly klán tagjai az otthonukért harcoltak.
     – Menekülõ! Menekülõ! – kiáltotta a gyalogos csapat parancsnoka Tiagónak és a fegyvermesternek, közölve velük, hogy a törpe nem esett el, és nyilvánvalóan erõsítésért rohan.
     A két harcos összenézett, majd felkapaszkodtak a mennyezetre a gyíkok tapadókorongszerû lábainak segítségével. Egymás mellett haladva suhantak el a harcoló felek felett. Azonnal észrevették a menekülõ törpét a folyosó végében, és célba vették, de ekkor lapátok és csákányok emelkedtek a magasba, és próbálták megállítani õket, mielõtt túljutottak volna a csatatéren.
     Tiago Jearth elé ugratott, keresztbe tette maga elõtt a pajzsát, amely felvette a teljes méretét, a kardjával pedig félresöpörte a többi, felé tartó fegyvert.
     – Menj! – utasította a fegyvermestert, aki elrobogott a Baenre nemes mellett, és maga mögött hagyta az egymással viaskodó törpéket és sötételfeket.
     Jearth fejjel lefelé vágtázott, könnyedén hagyta le az õt üldözõ törpéket, és sebesen közeledett a menekülõ bányászhoz.
     Egy pillanatra sem lassított, noha fejjel lefelé lógott, ügyesen hátranyúlt a nyereg mögé, tüskés hegyû harci gerelyt húzott elõ mögüle, és kötelet fûzött az elkapó fegyver nyelének végén található gyûrûbe. Dobásra emelte a karját, és közben emlékeztette rá magát, hogy ezúttal másként kell céloznia, hiszen fejjel lefelé lóg, így a fent most a lent, a lent pedig a fent.
     Lendített a karjával, de ebben a pillanatban valami elterelte a figyelmét – pörgõ lövedékek záporoztak rá.
     Jearth a sebes vágta közben elhaladt egy oldalfolyosó mellett, pont abban a pillanatban, amikor törpék egy maroknyi csapata a keresztezõdéshez ért. Nem tétováztak, azonnal felé hajították a bányászcsákányokat. Néhány szerszám ártalmatlanul pattant le az egyenetlen felszínû mennyezetrõl, mások azonban eltalálták a drow-t és a harci gyíkot, de nem tettek komoly kárt bennük.
     Az egyik csákány feje azonban pont úgy fordult, hogy a hegye mélyen belefúródott a gyík hátsó fertályába, méghozzá a combjába.
     A sebesült hátas megtorpant, és rángatózni kezdett, próbált ellenszegülni gazdája utasításainak. A jobb lábával elengedte a mennyezetet, erõsen megrázta, hogy megszabaduljon a csákánytól, a fejével is hátrakapott, hogy odamarjon a sebesült részhez.
     Jearth eközben próbálta megnyugtatni a harci gyíkot, és mozgásra bírni, ugyanis nem találta jó ötletnek, hogy ott lógjon kiszolgáltatva egy csapatnyi dühös törpének.
     Belátta, hogy mindenképpen ki kell szabadulnia a nyeregbõl, de késõn döntött, újabb csákány repült felé veszedelmesen pörögve, és csak az utolsó pillanatban sikerült elhajolnia elõle.
     Õt nem találta el, de a harci gyíkot igen, egészen pontosan a nyereg egyik szíját, amely elszakadt, így a fegyvermester jobb lába kiszabadult, amitõl oldalra billent, és már nem tudta irányítani a zuhanását.
     Kiesett a nyeregbõl, de nem ért földet, mert a bal lába beakadt, ezért csak lógott ott, esetlenül himbálózva, és fejjel lefelé nézett bele a sebesen közeledõ dühös törpék izzó szemébe.
     Mélyet sóhajtott, megcsóválta a fejét, és elõhúzta a kardját.
     
     -------------------------------------------------
     
     Tiago még mindig a mennyezethez tapadva próbálta távol tartani magától a lapátokat és a csákányokat, de harc közben is vetett egy futó pillantást a folyosó végébe. Jearth kardja kecsesen cikázott a levegõben, minden tõle telhetõt megtett, hogy távol tartsa magától a törpéket. A Xorlarrin-ház fegyvermestere félresöpört egy bányászcsákányt az egyik kardjával, a másikkal pedig elmetszette a szomszédos törpe torkát. Azonnal visszarántotta a véres pengét, szorosan a teste mellé, hogy útját állja vele egy kalapács fejének. Az ütés erejétõl pörögni kezdett, és Tiago azonnal átlátta, hogy ez a pörgés segít majd neki abban, hogy kiszabadíthassa beszorult bal lábát.
     A fegyvermester lezuhant, de ezúttal tudatosan irányította az esést. Még a levegõben átpördült a feje felett, így puhán fogott talajt, akár egy párduc, pontosan a dühös törpe bányászok harcvonala elõtt.
     Tiago mosolyogva bólintott, majd eltûnt a drow harcosok mögött. Biztos volt benne, hogy a fegyvermester elbánik a törpékkel, de legalábbis képes addig kordában tartani õket, amíg a gyalogos katonák levágják a bányászokat, hogy a segítségére siethessenek.
     A Baenre nemes visszatért a talajra, és beugratott két harcos közé, félresöpörve õket az útból, és nagy elánnal vetette bele magát a küzdelembe. A harci gyík mohón lódult meg, hangosan csattogtatta az állkapcsát, és vissza kellett fogni, hogy ne iramodjon a hátráló törpék után.
     Természetesen ezt a gyíkot is tökéletesen idomították, akárcsak Tiago összes többi hátasát, ezért csupán csettintenie kellett a nyelvével, és enyhén belemélyeszteni a bal sarkát az oldalába, hogy lecsillapítsa, ami azt jelentette, hogy a kezei szabadon maradtak.
     A pajzsával sújtott le a tõle balra álló törpére, de mielõtt a korong elhaladt volna a célpont elõtt, aki alig várta, hogy beugorhasson a pajzs mögé és visszatámadhasson, Tiago lekicsinyítette a mágikus fegyvert. A pajzs magába roskadva zsugorodott össze, lehetõséget adva a drow-nak, hogy elsõként támadhasson. Felemelte a kardját, és a pajzs alsó pereme alatt döfte bele a pompás pengét a gyanútlan törpe testébe.
     Kihúzta a véres kardot a sebbõl, és azzal a lendülettel jobb oldalra rántotta, hogy félresöpörjön egy közeledõ csákányt. Átgörgette a pengét a csákány fején, majd egy hirtelen, de erõteljes, oldalirányú mozdulattal kirántotta az alkalmi fegyvert a bányász markából. Ezúttal nem szakított idõt rá, hogy gyönyörködjön a tovaszálló csákány röptében, azonnal döfött, méghozzá a törpe mellkasának közepébe.
     Ekkor rohamra vezényelte a harci gyíkot, õ pedig leugrott a hátáról, méghozzá egy tökéletesen kivitelezett hátraszaltóval. Puhán fogott talajt, és azonnal elõrelendült, belevetve magát a harc sûrûjébe.
     A képzettebb, jobb páncélt viselõ és jobb fegyvereket forgató sötételfek rövid idõn belül a maguk javára fordították a csata menetét. Csak kevesen vehették fel a versenyt a képzett drow harcosokkal egy az egy elleni küzdelemben, de Tiago Baenre még e kiváló katonák közül is kitûnt a tudásával. A kardja és a pajzsa tökéletes összhangban mozgott, vágott és döfött, hárított és támadott. Nem a hagyományos módon, elõretörve és elõrefelé haladva vívott, inkább kecses harci táncot lejtett, és a drow közkatonák szívesen adták át neki a terepet, amikor eléjük vagy melléjük került. A törpék legnagyobb bánatára!
     A folyosóért vívott harc eleve a sötételfeknek állt, de miután Tiago is csatlakozott a társaihoz, megsemmisítõ vereséget mértek a törpékre, a harci vonaluk pillanatok alatt megtört.
     Gyors mozdulattal emelte fel a pajzsát, hogy hárítson egy csákánycsapást, és a csattanás pillanatában mûködésbe hozta a Pókháló névre keresztelt fegyverbe kovácsolt mágikus erõt. A csákány hozzátapadt a pajzshoz, miközben erõsen oldalra rántotta azt, a törpe pedig arra kényszerült, hogy támadásba lendüljön, és a szakállas férfi így is tett, ököllel esett neki ellenfelének.
     A drow azonban éppen erre számított. Elõreszegezte a kardját, így a bányász a penge hegyét találta el, amely könnyedén hatolt át a védõkesztyûn, zúzta szét az ujjperceket és fúrta át a csuklót, kettérepesztve az alkar csontjait.
     A törpe soha életében nem üvöltött még így. Tiago visszarántotta pajzsot tartó karját, és közben megszabadult a hozzátapadt csákánytól. A kardot lefelé húzta, átvágva a kemény izmokat, röviden döfött vele, majd válla elfordításával maga elé tartotta, mint alapállás esetén, és közben a visszatérõ pajzzsal felöklelte szerencsétlen törpét, aki tehetetlenül terült el a földön.
     Egyetlen hang nélkül zuhant a hátára, azzal a rövid döféssel ugyanis átlyukasztotta a torkát.
     Az ifjú Baenre nemes átugrott a Harcpöröly klán halott tagján, otthagyva a csatateret, és a folyosó vége felé indult, gonosz vigyorral az arcán.
     A fegyvermester ádázul küzdött, a pengéje a magasba emelkedett, vér csillant az élén, majd lesújtott vele az újabb ellenségre. Újra és újra.
     Csak egy pengét látott, ezért izgatottan indult futásnak.
     Csak egy pengét!
     A fegyvermester egyik karja ernyedten lógott az oldala mellett!
     Egyetlen pengével kellett szembenéznie a felbõszült törpék seregével, akik minden irányból szorongatták. Jearth pörgött és forgott, ide-oda szökellt, hol oldalra, hol elõre, hol hátra, kecsesen mozgatva a tagjait.
     A törpék gyûrûje azonban folyamatosan szûkült, a csákányok és a csupasz öklök egyre közelebb kerültek hozzá.
     – Ide hozzám! – kiáltotta Tiago a harcosoknak, akik rohanva siettek a fegyvermester segítségére.
     Hiába igyekeztek, Tiagónak be kellett látnia, hogy nem érhetnek oda idõben.
     – Ravel! – kiáltott hátra a varázslónak. Az erõs törpe karok idõközben földre vitték a magányosan harcoló fegyvermestert.
     A katonák rohantak tovább, és közben a mágus varázslata alaktalan, zöld színû, gömbszerû formában testesült meg és suhant el a fejük felett. A Jearth körül kialakult csetepaté kellõs közepébe csapódott, ahol szétrobbant, és zöldes árnyalatú gázfelhõként oszlott szét. A fertelmes bûz betöltötte a folyosót, és még Tiago orrát is facsarta, erõs hányinger lett úrrá rajta. Nem látta a csata kimenetelét a fertelmes gázfelhõ miatt, a fegyverek csattogása is elhalkult, a sûrû felleg elnyomta még a hangokat is.
     Bízott benne, hogy nemcsak a hangok halkultak el, hanem maga a harc is abbamaradt, és a törpék kétrét görnyedve öklendeznek az undorító köd sûrûjében.
     Ekkor azonban néhány törpe kilépett a gázfelhõbõl, köpködtek és krákogtak ugyan, de úgy tûnt, hogy a hányingert keltõ füst nem bénította le õket, nem lassította le a mozdulataikat.
     – Jearth – lehelte Tiago halálra váltan, miközben nekirontott a törpéknek.
     A törpék ádázul küzdöttek, de a berobbant ajtót védõ társaikhoz hasonlóan õk sem gyõzhettek a képzettebb és jobban felfegyverkezett sötételfek ellen. Több drow is a halálát lelte a folyosón, de legalább háromszor annyi hõsiesen küzdõ törpe vesztette az életét, és ugyanennyit ejtettek fogva a Harcpöröly klánból.
     Tiago Baenre ennek ellenére nem tekintette dicsõséges diadalnak a csatát, mert a harc Kelvin Halmáért még csak épphogy megkezdõdött, és az egyik törpének sikerült elmenekülnie, hogy figyelmeztesse szakállas társait a közelgõ veszélyre.
     És azért sem, mert Jearth, a Xorlarrin-ház fegyvermestere, bajtársa és barátja véresen feküdt a folyosó talaján.
     Visszafojtott lélegzettel nézte, ahogyan Saribel odarohan a fegyvermesterhez, letérdel mellé, és kétségbeesetten igyekszik segítségül hívni Lolth erejét, hogy meggyógyíthassa a sebesült harcost.
     Mindhiába.
     Jearth Xorlarrin, Tiago legmegbízhatóbb társa a rivális ház tagjai közül, holtan feküdt a földön.
     – Nem lett volna szabad hagynod, hogy egyedül menjen elõre! – acsarkodott Ravel, miután Saribel felállt a halott fegyvermester mellõl, a fejét csóválva.
     Tiago szigorú pillantással tudatta vele, hogy éppen egy Baenre nemest szidalmaz, ráadásul olyasvalakit, aki könnyedén apró darabokra hasogathatja a kardjával.
     – Mégis miféle bolond bocsát mérgezõ füstfelhõt törpékre? – vágott vissza metszõ hangon. – Ocsmányabb italt isznak és ételt esznek, mint a te szánalmas varázslatod! Valószínûleg egyedül Jearth lett rosszul tõle… vagy talán végig ez volt a szándékod?
     Ravelt mélységesen megdöbbentette ez a felháborító feltételezés… vajon van annyira felháborító, hogy magára vonja vele Zeerith nagyasszony haragját?
     – Rögtön az elsõ csata alkalmával – jegyezte meg Saribel mélységesen gyászos hangon, magára vonva a többiek figyelmét. Elkeseredetten ingatta a fejét. – Be kell fejeznünk a harcot, hogy kárpótoljuk magunkat a veszteségekért. Berellip nem lesz elégedett, ahogy Zeerith nagyasszony sem.
     – Hacsak nem térünk vissza seregnyi rabszolgával, akik a bányákban dolgozhatnak – vélte Tiago. Jelzett a dridereknek, hogy hozzák a bilincseket és a láncokat, és tereljék össze a foglyokat. – És Drizzt Do’Urden fejével. Gyerünk! – mondta Saribelnek és Ravelnek, elég hangosan ahhoz, hogy mindenki hallhassa. – Bosszuljuk meg Jearth halálát!
     – Méghozzá sietve, mielõtt rendezhetik a soraikat és megszervezhetik a védelmüket – értett egyet a varázsló. Varázsszemet hívott életre, és elõreküldte az oldalsó járatba.
     A többi varázsló is hasonlóképpen tett. Varázsszemek árasztották el a szomszédos folyosókat, feltérképezve az elõttük álló utat.
     


     HUSZONEGYEDIK FEJEZET
     
     ÉJFÉRGEK KUPACA
     
     – Hol van a kis házikedvenced? – kérdezte Quenthel Gromphtól, aki ismét a Baenre-ház otthonában lévõ lakosztályában múlatta az idejét.
     Az õsmágus halkan kuncogott, ezzel a szóval még nem illették az agyszívót.
     – Methil Q’Xorlarrinban marad.
     Quenthel leült a szemközt lévõ székre, és úgy tûnt, egyáltalán nem örül ennek a hírnek.
     – Meddig? – kérdezte savanyú ábrázattal.
     – Bármikor visszarendelhetem – válaszolta Gromph. – Ráadásul folyamatos mentális kapcsolatban állok vele. A fizikai távolság mit se számít az agyszívóknak.
     – Tsabrak elindult keletre – közölte a nagyasszonyanya. – Zeerith nagyasszony még mindig nem indult el Q’Xorlarrinba. Nem bízom a lányában, Berellipben…
     – Berellip miatt nem kell aggódni. Sem neked, sem nekem, sem Methilnek.
     – Akkor miért hagytad hátra az agyszívót?
     – Találtunk ott egy… eszközt – felelte Gromph, és nem tudta megakadályozni, hogy kiüljön a vigyor az arcára.
     Quenthel nagyasszonyanya kíváncsian meredt rá, egyáltalán nem tetszett neki, hogy a férfi talányokban beszél.
     – Egy eszközt?
     – Igen, nagyon úgy tûnik – bólintott Gromph.
     – Egy olyan eszközt, ami még elõrébb lendítheti a Pókkirálynõ ügyét?
     – Vagy olyat, ami talán már eddig is õt segítette – felelte az õsmágus.
     – Mesélj! – utasította a nagyasszonyanya.
     – Ez is csak egy újabb mozgó bábu a táblán – mondta a férfi. – Talán. De talán nem. Hát nem elképesztõ, hogy hány esemény és fejlemény és apró részlet rótta le a maga körét, hogy most ebben a felettébb kritikus idõszakban mind itt legyen a kezünk ügyében?
     Egy pillanatra úgy tûnt, hogy Quenthel nagyasszonyanya végérvényesen elveszti a türelmét az õsmágus kitérõ válaszai miatt, és teli torokból ráordít, de ahelyett, hogy durva szavakkal esett volna neki, kivárt, és enyhén oldalra billentette a fejét.
     Gromph megértette, hogy alaposan átgondol minden egyes szót, ami újabb jele és bizonyítéka volt annak, hogy a korábban éretlen és gyenge testvére micsoda fejlõdésen megy keresztül. Újra és újra meghökkentette Methil munkájának eredménye, hogy milyen hatékonyan sikerült átültetni belé Yvonnel emlékeit.
     – A Barrison Del’Armgo-ház fia éppen most tért vissza hozzánk – magyarázta az õsmágus. – Ráadásul halott fivérünk kardjával az oldalán! Akit ugyanaz az eretnek ölt meg, aki egykoron téged is.
     Quenthel szeme résnyire szûkült, de Gromph tudta, hogy nem haragszik rá a megjegyzés miatt.
     – Ugyanaz a csavargó, aki kiváltotta Lolth dühét, és amire te felettébb okosan úgy feleltél, hogy helyreállítottad elátkozott, bukott házát.
     – A csavargó, akit Jarlaxle jól ismer – bólogatott Quenthel. – Akit Drizzt mostanra bizonyára behálózott.
     – Minden bizonnyal kikényszeríted a szövetséget Mez’Barris nagyasszonytól Tos’unon keresztül, ahogy Zeerith nagyasszonnyal is szorosabbra fûzöd a kapcsolatot Tsabrakon és Saribelen keresztül. És létezik a háborúnál alkalmasabb eszköz arra, hogy egymás mellé állítsd a különbözõ házakat?
     – És most van még egy újabb eszközünk is, ahogy sugallod – Quenthel próbálta ismét szóra bírni a férfit.
     – Mily sok véletlen egybeesésnek tûnõ esemény! – harsogta az õsmágus ünnepélyes hangon. – Az, hogy Jarlaxle éppen most elhozta nekem halott anyánk fejét, az, hogy Methil El-Viddenvelp ismét feltûnt, és éppen a mi otthonunk melletti járatokban kísértett, vagy az, hogy õ és Yvonnel az Örökkévaló a segítségünkre lehet ezekben a zûrzavaros idõkben. Ezek talán csak egyszerûen szerencsés véletlenek lennének? Vagy talán az istenek, vagy maga Lolth úrnõ rendezte és idõzítette volna így az eseményeket?
     – Már az is elég, ha úgy érzed, hogy istenfélõbbnek kellene lenned – jegyezte meg Quenthel ravaszkás mosollyal az ajkán.
     Gromph harsányan kacagott.
     – Elég ájtatos vagyok, nézd csak meg, milyen szerep hárul rám a Pókkirálynõ kesze-kusza játszmájában.
     Quenthel kurta biccentéssel ismerte el a találatot.
     – És most van még egy újabb eszközünk, ahogy állítod – noszogatta ismét az õsmágust, ezúttal már türelmetlenebbül.
     – Talán.
     – Mesélj!
     Az õsmágus hosszasan nézett rá, végül megrázta a fejét.
     – Majd ha már biztos leszek a dolgomban – felelte, magára haragítva a testvérét.
     – Túlságosan sok a mozgó alkatrész ebben a hatalmas óraszerkezetben – magyarázta a férfi. – Jelen pillanatban nem kell ezzel az újabb fogaskerékkel bajlódnod.
     – Nem a te tiszted meghatározni, hogy mivel bajlódjak, és mivel ne! – figyelmeztette a nagyasszonyanya.
     Gromph azonban csak mosolygott.
     – Én is a te játékodat játszom – fogott rövid magyarázatba az õsmágus –, ahogy akkor is, amikor kivittelek a városon kívülre, hogy találkozz Methillel. Menj és imádkozz, és majd meglátod, hogy a döntésem Lolth úrnõ javát szolgálja. Magad mellé kell állítanod egy veszélyes ellenfelet, újjá kell építened egy házat, és fel kell készülnöd egy háborúra, vagy tévedek? Ha ez az új eszköz valóban a hasznodra lehet, akkor beavatlak és elérhetõvé teszem a számodra, és attól kezdve a te gondod lesz. Ha azonban nincs hasznunkra, akkor jobb, ha nem tereled el vele a figyelmedet.
     – A saját érdekeid miatt rejtegeted elõlem?
     – Én semmit sem rejtegetek. Csak abban az esetben akarom elterelni ezzel a figyelmedet, ha az valóban megéri az idõt és a fáradságot.
     Élénken fürkészte a húga arcát beszéd közben, és azon merengett, miként reagál majd Quenthel erre a kijelentésre, fõleg annak tudatában, hogy mire kellett volna számítania Yvonnel nagyasszonyanyától.
     És Quenthel valóban heves belsõ harcot vívott, ez lerítt róla, noha minden tõle telhetõt megtett, hogy nyugodtnak mutatkozzon, és megõrizze higgadt arckifejezését.
     – Szóval ugyanazt a játékot játsszuk, a közös cél érdekében – szólalt meg nagy sokára, és felemelkedett a székébõl, hogy távozzon. – Értesíts, ha az agyszívó visszatért.
     Gromph bólintott, a húga pedig – nem, abban a pillanatban nem tudott a testvéreként gondolni rá, mert ugyanolyan megfontoltan és okosan válaszolt, ahogy Yvonnel is tette volna –, Menzoberranzan nagyasszonyanyja pedig elhagyta a szobáját.
     
     -------------------------------------------------
     
     A csápok behatolása nem töltötte el mély undorral, a viszolygása minden egyes alkalommal csökkent – ezek a bizonyos alkalmak rendszeressé, mindennapivá váltak, bár alig tudta követni az idõ múlását.
     Ismerte ezt a helyet, legalábbis úgy gondolta. Az elemi vízlények surrogása és a verem alján tomboló õsfenevad szûnni nem akaró dobolása régi emlékeket idézett fel, és visszarepítették õt Sylora Salm és Neverwinter elpusztításának idejébe.
     Nem tudta mire vélni az eseményeket.
     Azt tudta, hogy ez a csarnok megváltozott, látta a drow mestereket és a goblin szolgákat, akik folyamatosan különbözõ fémeket cipeltek. Létrákat? Korlátokat?
     Csikorgó hang harsant fel közvetlenül elõtte, kõ csúszott kövön, ahogy a goblinok próbálták ráilleszteni a márványfedelet a…
     Mire? Egy szarkofágra? Egy oltárra? Egy áldozati asztalra? Sima felületû fekete kõlap volt, vörös erezettel, akár a vér.
     Igen, akár a vér.
     Képek cikáztak a szeme elõtt, régi emlékek, olyan dolgokat is látott, amiket nem is értett. A szoba homályba veszett, és nem tudta megállapítani, hogy az agyszívó mit vett el tõle, vagy mit ajánlott fel neki.
     Elmosódottá vált minden, és nem tudta kirekeszteni magából a Methil csápjai okozta lüktetõ, zsibbasztó fájdalmat.
     Hallotta a saját sikolyát, de csak távolról, tompán érzékelte, mintha egy másik asszony ordított volna a szomszédos szobában, miközben erõszakot követnek el rajta.
     Próbált kapálózni, de a pókok alapos munkát végeztek, a finom pókfonalak szorosan tartották. Kitárt karral állt, mereven, mintha karóba húzták és megfeszítették volna.
     Magatehetetlenül.
     Idõvel elvesztette az eszméletét, legyõzte õt a behatolás okozta borzalom és zavarodottság.
     
     -------------------------------------------------
     
     – Íme! – kiáltott fel Regis diadalittasan. Kisméretû, levesestálra emlékeztetõ edényt tartott a kezében, amelyet õ maga készített.
     Wulfgar futó pillantást vetett rá, majd a füstölgõ üvegcsék, a fémcsövecskék és a kisméretû tûzgödör felé siklott a tekintete. Végül ismét a félszerzetre nézett, méghozzá értetlenkedõ, üveges tekintettel.
     – Csodás, nem igaz? – kérdezte Regis vigyorogva.
     – Nem igazán – vakkantotta a barbár. – A vénasszonyok feleennyit sem bajlódnak az agyagégetéssel, és õk olyasmit készítenek, amit utána használni is lehet.
     – Semmit sem értesz, ez nem közönséges edény – legyintett a félszerzet.
     – Egy mókusnak biztos jó lenne.
     Regis mélyet sóhajtott, majd Wulfgar szemébe nézett, aki nem szólt, csak vállat vont. A kisméretû szoba végében ücsörgõ Catti-brie halkan kuncogott a szóváltás hallatán.
     – Gyere és nézd meg – hívta oda a félszerzet.
     – Mit? – kérdezte a barbár. – Ennyit veszõdni egy mókustálért!
     – Milyen tárgyra olvastad rá a fényvarázslatot? – kérdezte a félszerzet, amikor Catti-brie végül odasétált hozzá. A goblinokkal vívott harc közben Catti-brie vakító fényárba borította a folyosót, és még mindig fenntartotta, hogy Regis könnyebben boldogulhasson az alkímiai eszközeivel.
     – A gyûrûmre – felelte, és megmutatta a Drizzttõl kapott rubinkarikát.
     – Tedd az asztalra! – kérte Regis, Catti-brie pedig engedelmeskedett, és lehúzta az ujjáról a mágikus ékszert.
     – Nézzétek, az asztal nem fogja fel a fényt – magyarázta Regis. Ezt természetesen õk is tudták, ennek ellenére ösztönösen az asztal alá pillantottak. Halovány árnyékot láttak csupán, a fényvarázs egyik jellegzetessége ugyanis, hogy nem magából a forrásból sugárzik, inkább csak felölel egy adott területet.
     – Persze hogy nem – felelte Catti-brie.
     Regis széles mosollyal az arcán fordította fel a kisméretû tálat, és rakta rá a világító gyûrûre. A tál sötét maradt, a szoba megvilágítása azonban nem szûnt meg, az agyagedény nem oltotta ki a gyûrû fényét.
     – Mint a lámpaernyõ! – örvendezett Regis.
     Catti-brie elmélyülten bólogatott, az apró trükkben rejlõ lehetõségeket mérlegelte, a barbár harcos azonban értetlenül nézte a jelenetet, nem tudott mit kezdeni vele.
     – Ezt hogy csináltad? – kérdezte a félszerzettõl.
     – A zuzmó – magyarázta Regis. – Begyûjtés közben észrevettem, hogy saját fényt bocsát ki magából, ugyanakkor külsõ fény hatására nem áttetszõ, még a tiédre sem. Olvastam már ilyesmirõl – tette hozzá, és a könyvére mutatott –, de hittem, hogy sikerül elõállítani a megfelelõ hozzávalót.
     – Szép kis trükk, de mire jó? – kérdezte a barbár.
     Regis még szélesebben vigyorgott, mint eddig. Újabb edényt vett kézbe, majd felvette az asztalról az elsõt, benne a gyûrûvel, és összeillesztette a két agyagtálat, gömböt formálva belõlük. A szoba elsötétült, de az illesztés mentén szivárgott azért némi fény. A lepárló berendezés mellett lévõ tálcához lépett, és beledugta az ujját a még mindig cseppfolyós anyagba. Felemelte az ujját, hogy a társai jól láthassák a ráragadt sötétbarnás foltot, majd bekente vele a két egymásra rakott agyagedény illesztését.
     A helyiség sötétségbe borult, és a lepárló berendezés apró tüze, illetve a fal tövében növõ zuzmó zöldes fénye nélkül semmit sem láttak volna.
     – Kioltottad a fényt – állapította meg Wulfgar, tökéletesen színtelen, érdektelen hangon.
     – Nem – helyesbített Catti-brie. – A varázslatot oltottad ki.
     – Pontosan – felelte a félszerzet.
     – Mit jelent ez? – kérdezte a barbár harcos.
     – Ha a gyûrû az ujjamon lenne, és bedugnám a kezem a köpenyem fodrai alá, akkor a mágia nem szûnne meg, nem hunyna ki a fény – magyarázta Catti-brie. – Nagyon vastag anyagra lenne szükség a mágikus fény kioltásához, Regisnek mégis sikerült ezekkel a kisméretû agyagedényekkel.
     A gyér fényben látszódott ugyan, hogy a barbár harcos elismerõen vállat von és bólint, de a következõ kérdésébõl egyértelmûen kiderült, hogy még mindig nem fogta fel a félszerzet teljesítményének valódi jelentõségét.
     – És mire jó ez? – kérdezte.
     – Az agyag törékeny anyag – válaszolta Regis. – Mit gondolsz, mi történik, ha elhajítom a gömböt, vagy a falhoz vágom?
     A barbár némi gondolkodási idõt követõen elnevette magát.
     – Gondolom, alaposan meglepõdik majd az ellenség – felelte.
     – Fõleg, ha drow-król van szó – tette hozzá a félszerzet –, akik a sötétséget kedvelik.
     – Héj-hó! – Az ajtó kivágódott, és Bruenor árnyékba burkolózott alakja tûnt fel a kezében pislákoló fáklya narancsos fénykörében. A csatabárdját harca készen tartotta a kezében.
     – Bruenor! – kiáltotta Regis és Catti-brie egyszerre, hogy megnyugtassák õt.
     – Azt hittük, hogy bajban vagytok – érkezett Drizzt suttogó hangja, aki egyszer csak valahogy ott termett a három egymással szemben álló alak között.
     Mind a hárman hatalmasat ugrottak meglepetésükben.
     – Kihunyt a fény, és azt hittem, hogy a drow-k tértek vissza, és õk szüntették meg a varázslatot – magyarázta a kósza.
     Regis összetörte a kezében lévõ agyaggolyót, és azonnal fény árasztotta el a szobát.
     – A mi kis félszerzet barátunk igen értékes tárgyakat készít nekünk az út hátralevõ részére – jegyezte meg Catti-brie. Visszavette a mágikus rubingyûrût, és az ujjára húzta.
     – Jó néhányat, ha el tudod mondani a varázslatokat – egészítette ki a félszerzet.
     – Majd holnap – ígérte Catti-brie.
     – És ellenmérget is készítek – folytatta Regis, és a lepárló berendezéséhez ment. – Mióta méreggel töltöm meg a nyílpuskalövedékek hegyét, egészen belejöttem, mert folyton megszúrom az ujjaimat. Többször is elaludtam, amikor folytatni kellett volna a munkát!
     – Ja, és úgy gondolád, hogy ez minket meglep – dörmögte a törpe.
     A félszerzet önelégülten vigyorgott, majd maroknyi üvegcsét emelt fel. Tejszerû folyadék lötyögött bennük.
     – Elsõsorban a drow méreg ellen kell felkészülni – mondta a társainak. – Ha közel kerülünk hozzájuk, akkor mindenki igyon meg egy üvegcsével, és attól kezdve fél napon keresztül védve leszünk az alattomos altató méreggel szemben.
     – Pompás! – dicsérte meg Drizzt. – Biztos, hogy közel kerülünk hozzájuk. Bruenorral elmentünk egészen a nagy lépcsõig… mélyen van, de nem jelenthet különösebben nagy kihívást – beszéd közben Catti-brie-re nézett, aki viszonozta a pillantását, és magabiztosan bólintott.
     – Jó hír, hogy az alsó terem üres – folytatta a drow. – Úgy tûnik, hogy mégsem lepték el a sötételfek Gauntlgrymet oly mértékben, mint elõzetesen vártuk.
     – De ha ez így van, akkor talán magukkal vitték a foglyokat – vélte Wulfgar.
     – Pihenjünk, ne vesztegessük tovább az idõt – nem mondta ki, de mindannyian ugyanattól tartottak, hogy be kell hatolniuk Mélysötét kellõs közepébe, ha üldözõbe akarják venni a sötételfeket.
     
     -------------------------------------------------
     
     Amikor órákkal késõbb magához tért, ismét a kovácsmûhelyben feküdt a három felfüggesztett ketrec elõtt. A halott Afafrenfere barátra pillantott, de csak gyorsan múló szánalmat érzett.
     Artemis Entreri felé fordult, aki ernyedten lógott a rácsok mögött, az arca a vasrudakhoz nyomódott. Félelem markolt Dahlia szívébe, megrémült, hogy õ is meghalt.
     Igen, félelem, és ez az ösztönös érzés emlékeztette rá, hogy ki is õ valójában, hogy milyen is a valódi személyisége. Hatalmas erõfeszítések árán felült, és megkönnyebbülten sóhajtott fel, amikor látta, hogy az orgyilkos kinyitja a szemét, és ránéz.
     De ez az érzés is ugyanolyan gyorsan elillant, akár a halott szerzetes iránt érzett szánalma. Új gondolatok töltötték ki az elméjét és ravasz mosoly terült szét az arcán, elképzelte, mennyire kellemes érzés lenne, ha megragadna egy izzó piszkavasat, és megbökné vele az orgyilkost.
     A kép kizökkentette õt, a mosoly eltûnt az arcáról, és haragos ráncok jelentek meg a homlokán, de a dühét nem Entrerire, hanem önmagára irányította. Lesújtottnak érezte magát, mintha a valódi gondolatai egyetlen féreggé fonódtak volna össze az izgõ-mozgó éjférgek kupacának közepén, melyeknek egyetlen célja, hogy eluralkodjanak az elméje felett.
     – Dahlia? – szólt hozzá Entreri, meglepõen erõs hangon egy olyan fogolyhoz képest, aki ennyi ideig lógott megfeszítve. Dahlia azonban túlságosan elgyötört volt ahhoz, hogy felfigyeljen erre a különös érdekességre. – Szóval elnyerted a bizalmukat? – kérdezte az orgyilkos, és az elf nõ lábára mutatott, amelyet többé már nem láncoltak le.
     Dahlia azonban nem értette, hogy a férfi mire gondol.
     – Most kevesen vannak – suttogta Entreri.
     – Azt hiszed, hogy megszökhetsz? – szólt hátra Dahlia gúnyos hangon.
     – Mi szökhetünk meg – helyesbített az orgyilkos.
     – Mi nem – szögezte le határozottan az elf nõ.
     – Megéri a kockázatot – unszolta tovább a férfi. – Jobb, ha elfognak, és ott helyben megölnek… – váratlanul elhallgatott, felkapta a fejét, majd úgy dõlt neki a ketrec rácsainak, mint akiben már alig pislákol az élet.
     Az õsfenevad kamrájába vezetõ mithrillajtó kinyílt, és Berellip papnõ lépett be a kovácsmûhelybe. A tekintete azonnal Dahliára, és ezáltal az orgyilkosra esett. Odasietett a Gauntlgrym nagy kohójánál dolgozó elf mesterhez, majd beszélgetésbe elegyedett vele, de közben folyamatosan a két fogoly irányába tekingetett.
     – Meg kell próbálnunk – suttogta Entreri az elf nõnek, de közben meg se moccant.
     Dahlia vállat vont, nem tudta rendezni a gondolatait, nem értette a javaslatot, nem tudta felfogni, hogy mit is jelent az, hogy távozás.
     Értette, hogy mit mond neki a férfi, és az elméjét uraló éjférgek kupacának egyik tagja úgy vélte, hogy a javaslat helyes. Ez a bizonyos magányos féreg azonban szép lassan eltûnt a kupac alján, az agyszívó erõszakos behatolásai ugyanis egyéb emlékeket hoztak felszínre, más képeket festettek fel elé, más javaslatokkal csábították.
     Dahlia hangosan kacagott, és egyszerûen csak hátat fordított a férfinak.
     
     -------------------------------------------------
     
     Valamivel késõbb Berellip Xorlarrin és Yerrininae az õsfenevad termébõl kialakított kápolna áldozati oltára mellett állt, háttal a veremnek, és a falat nézték, amelyet már olyan sûrûn benõtt a finom pókháló, hogy nem is lehetett látni a köveket.
     Egy-egy hatalmas jádepók állt a pókhálófal két oldalán. Az egyik a kovácsmûhelybe vezetõ folyosó bejáratát õrizte, a másik a most már lezárt járatot védte, amely Zeerith nagyasszony lakosztályaként szolgál majd.
     Ezt a jádepókot szinte már látni sem lehetett, annyira beterítette õt a finom pókháló.
     Berellip balra nézett Zeerith magánlakosztálya mellett, és végigfuttatta a tekintetét az újjáépített közlekedõúton, amely az õsfenevad vermének túloldalán található elõcsarnokba vezetett. Folyamatosan zubogott az õsfenevadat kordában tartó víz, és oly sûrû gõz szállt fel a mélybõl, hogy csak idõnként pillantotta meg a csillogó fémet.
     Még tovább fordult, egészen kitekerve a nyakát, és az elõcsarnokban meditáló agyszívóra nézett. Hatalmas elemi vízlény állt mellette, és az emelõkart õrizte – természetesen õ sem maradt védtelen, hiszen Methil El-Viddenvelp összeköttetésben állt Gromph Baenre õsmágussal.
     – Ravel hamarosan visszatér – mondta Berellip a dridernek. Másra akarta terelni a gondolatait, minél kevesebbszer akart arra gondolni, hogy az ármánykodó Baenrek milyen magától értetõdõen használják e szent helyet.
     – Sikeres volt a vadászat?
     A papnõ nem válaszolt azonnal, amitõl a dühös drider fenyegetõen húzta résnyire a szemét.
     – Tiago Baenre Drizzt Do’Urden iránti megszállottsága nagyon sokba került nekem – emlékeztette rá a papnõt.
     – Ez nem rólad szól, rémség! – felelte a különös, gurgulázó, de egyértelmûen nõi hang. Mindketten a váratlan zajforrás irányába fordultak. A Zeerith nagyasszony lakosztálya elõtti finom pókhálók legombolyodtak és pörögni kezdtek, akárcsak Tiago forgó pajzsa, és a szálak körökké fonódtak össze, kaput nyitva elõttük. Szemkápráztatóan gyönyörû, mezítelen drow nõ lépett ki rajta.
     – Ha még egyszer megszólalsz, akkor odavetlek az õsfenevad elé – közölte fenyegetõen.
     Yerrininae pedig engedelmeskedett, mert Berelliphez hasonlóan õ is tudta, hogy ez a nõ nem közönséges drow, hanem Lolth egyik szolgája, egy yochlol, aki hívatlanul lépett be a családi kápolnába.
     A papnõ térdre ereszkedett, a tenyerébe temette az arcát, és imádkozni kezdett. A hatalmas termetû drider behajlította a lábait és leguggolt, gumó alakú teste hozzáért a talajhoz, és õ is leszegte a tekintetét. Õ azonban nem imádkozott, a driderek nem imádkozhattak.
     – Állj fel! – parancsolta az isteni szolga a papnõnek, aki sietve engedelmeskedett, amitõl ügyetlenül kibillent az egyensúlyából. Meglehetõsen ostobának érezte magát, amiért kis híján nekiesett az oltárnak, pont a yochlol szeme láttára.
     Az isteni szolga nem vette észre, nem is õt nézte. A gyönyörû drow nõ lassan körbefordult a helyiségben, és végig elégedetten bólogatott.
     – Hol van a bot? – kérdezte, miután körbefordult, és ismét szembekerült a papnõvel.
     Berellip értetlenül nézett vissza rá.
     – A darthiir fegyvere – világított rá a yochlol.
     – A… lakosztályomban – hebegte Berellip. Még jobban meglepõdött, mint az imént, mert el sem tudta képzelni azt, hogy az isteni szolga vajon honnan tudhat az elf nõ különleges vívóbotjáról.
     A yochlol bólintott majd lassan körbefordult. A mozdulat a teremtmény valódi, láb nélküli, félig olvadt gyertyára hasonlító alakjára emlékeztette a papnõt, és nem arra a gyönyörû drow nõre, aki ott állt elõtte. A szolga felemelte a karját, és a verem túloldalán lévõ elõcsarnokra mutatott, noha a sûrû gõzben alig látszódott belõle valami.
     – Itt az idõ – mondta, és a hangja kitöltötte a szoba levegõjét. Visszaballagott az alagútszerû szobához, átlépett a pókhálóból szõtt kapun, amely ismét forogni kezdett, ezúttal a másik irányba, lezárva az átjárót.
     „Hozzátok!” – váratlanul mind a papnõnek, mind a dridernek ugyanaz az utasítás töltötte ki a gondolatait, és mind a ketten tudták, hogy mit kell tenniük. Azonnal mozgásba lendültek, méghozzá sietve, még mielõtt az agyszívó átszelhette volna a kápolnába vezetõ hidat.
     
     -------------------------------------------------
     
     Dahlia vadul rázkódott álmában, ordított, és maradék ruháit tépkedte magáról. Az inge cafatokban lógott rajta, lábának selymes, fehér bõre több helyen is kivillant nadrágja hasadásai alól, és a csizmája már rég leesett a lábáról – de az is lehet, hogy a kínzói vették el tõle.
     Entreri mély együttérzéssel nézte õt, osztozott az elf nõ fájdalmában – illetve csak próbált osztozni benne, mert el sem tudta képzelni, hogy a sötételfek miféle válogatott kínzásokkal sanyargathatják õt, miféle eszközökkel csikarhatják ki belõle a távoli, de metszõ sikolyokat, amelyeket végig tisztán hallott.
     Rádöbbent, hogy mindenféleképpen ki kell õt juttatnia innen.
     Nem, inkább végeznie kellene vele, a saját érdekében. Csupán morzsákat vetettek elé, apró falatokat, és érezte, hogy fogytán az ereje. Nem várhatott tovább, és tudta, hogy nem gyõzheti meg az elf nõt. Eldöntötte, hogy még aznap megszökik, amint leégnek és elcsendesülnek a kohók.
     Dahliára nézett, és ekkor tudatosult csak benne, hogy mennyire nehéz lesz elvenni az életét, függetlenül attól, hogy milyen célból teszi, hogy ezzel az õ érdekeit szolgálja.
     Hangos robajlás vonta el a figyelmét, levette a tekintetét az elf nõrõl, és a terem közepén található kisméretû ajtó irányába nézett, amely az õsfenevad termére nyílt. Drow-k kis csoportja dolgozott ott, éppen egy új boltívet fejeztek be, hogy még tovább erõsítsék a mithrillajtót. Goblin rabszolgák serénykedtek körülöttük a különbözõ parancsokat teljesítve.
     Az egyik drow mester, vélhetõen egy papnõ, drider alakú dombormûvet készített, azzal ékesítve a sima felületû ajtót. A fekete adamantindíszítés élesen elütött a csillogó, ezüstös fényû mithrilltõl.
     A drow-k elhelyezték saját kézjegyüket a törpék otthonán.
     A következõ pillanatban a nõ és a többiek szétspricceltek az ajtó elõl, amely dörögve vágódott ki. Az orgyilkos mély undorral és gyûlölettel nézte a kitüremkedõ póklábakat, amelyek a Yerrininae nevû, hatalmas termetû dridert cipelték ki a folyosóról. Mélyen lehajolva mászott ki, hiszen alig fért el a törpék által vájt járatokban. Az oda nem illõ teremtmény felegyenesedett, ami az Abyss mélyérõl felemelkedõ démonra emlékeztette Entrerit.
     Hatalmas, fekete démoni alakmás, amely egyszerre gyönyörû és rémséges.
     Könnyedén vetette át a vállán Ámbra buzogányát, majd egyenesen az orgyilkos ketrece felé indult, aki úgy tett, mintha eszméletlen lenne, de közben felkészült és megfeszítette az izmait, nem számíthatott baráti üdvözlésre. Egyik szemét résnyire nyitotta, és még éppen látta, hogy Berellip is kilép a járatból a kovácsmûhelybe, majd a lakosztálya felé siet.
     – Felkelni, apró darthiir! – parancsolt rá a szörnyeteg az elf nõre magasan fölé tornyosulva, és az orgyilkos ketrecét használta harangként, hogy felriassza õt.
     A heves pörgés közben Entreri levegõ után kapkodott, és biztos volt benne, hogy több bordája is eltörött.
     Amikor a ketrec visszapördült eredeti helyére, láthatta, ahogy a drider megragadja Dahlia copfba font haját.
     Amikor ismét abba az irányba pördült, az elf nõ már talpon volt, de összegörnyedt, csak azért maradhatott talpon, mert a drider megtartotta a hajánál fogva.
     Amikor harmadszorra is körbefordult, Dahlia már küzdött és tiltakozott, megragadta a félig drow, félig pók testû szörnyeteg kezét, hogy kiszabaduljon a szorításból. Pörgés közben is hallotta az elf nõ sikolyát, és amikor ismét megpillantotta, a teste megfeszült, mert a drider kíméletlenül felrántotta a levegõbe.
     A ketrec újabb teljes kört írt le, így Entreri láthatta, ahogy Dahlia tovaszáll és elterül a földön a hatalmas teremtmény iszonyatos erejû pofonjától.
     – Ne! – kiáltott fel önkéntelenül.
     A buzogány elõrelendült, hogy megállítsa a ketrec pörgését.
     – Életben van! – dörögte a drider fellelkesülten.
     A súlyos buzogány csontrepesztõ ütése kiszorította a szuszt az orgyilkosból, és még mielõtt magához térhetett volna, újabb erõs csapás érte a ketrecet.
     A goblinok kurjongattak, Yerrininae pedig újabb pusztító csapást mért a ketrecre.
     A kovácsmûhelyben dolgozó drow mesterek abbahagyták a munkát, hogy tovább lelkesítsék a dridert.
     Entreri érezte, hogy a ketrec oldala benyomódik, egészen a lábáig, amely idõközben összeroskadt a teste alatt.
     A sötételfek ujjongtak, a goblinok kéjes élvezettel kiáltoztak.
     – Drider! – érkezett a kiáltás, de Entreri olyan távolinak hallotta, hogy szinte nem is értette a szót.
     Az ujjongás és kiáltozás azonnal abbamaradt, átható csend ereszkedett a helyiségre, csupán a kohók tüzének ropogása és Entreri vadul pörgõ ketrecének nyikorgása hallatszott.
     Az orgyilkos azonban semmit sem hallott, még Dahlia újabb fájdalmas sikolyát sem, amikor a hatalmas termetû drider ismét felrántotta a földrõl, majd végigvonszolta a helyiségen.
     Hosszú idõbe telt, mire visszatértek az érzékei. Vér ízét érezte a szájában. Égetõ, szúró fájdalmat érzett, amikor levegõt vett, és biztos volt benne, hogy az egyik lába nem tartja majd meg a súlyát.
     Be kellett látnia, hogy most már semmi remény a szökésre.
     Dahliát pedig elhurcolták, és amíg nem hozzák vissza és vetik le elé a földre, addig az õ szenvedéseinek sem tud véget vetni.
     
     -------------------------------------------------
     
     Dahlia egyenesen állt, a karjait oldalra feszítették, és ezernyi pók rohangált körülötte.
     Túlságosan jól ismerte ezt a helyzetet.
     Ezúttal azonban valami eltérõt tapasztalt, de nem igazán tudta megállapítani, hogy mi lehet az. Érezte, hogy finom pókháló tekeredik a testére, ahogy a pókok szép fokozatosan hozzákötözték õt a háta mögötti pókhálófalhoz, gúzsba kötve mindkét karját.
     A karjai teljesen megfeszültek, szemernyire sem tudta behajlítani õket. Ez hát a különbség, rudat illesztettek a vállaihoz, és hozzákötözték a karjait.
     A következõ pillanatban döbbenetes felfedezést tett: az nem közönséges rúd, hanem Kozah Tûje.
     Fegyvert adtak a kezébe!
     Egy röpke pillanatig úgy vélte, hogy a fogva tartói végzetes hibát követtek el, úgy vélte, hogy kiszabadulhat a pókháló fogságából, és lesújthat az elõtte ácsorgó Xorlarrin papnõre.
     De képtelen volt rá, a pókfonalak ugyanis annyira megfeszültek, hogy elõbb lábujjhegyre emelkedett, végül teljesen elemelkedett a talajtól.
     Himbálózva lógott a levegõben.
     A pókok folytatták a munkájukat, tökéletesen bebugyolálva õt.
     Az agyszívó odalépett hozzá, csápjai fenyegetõen vonaglottak.
     Ismét velõtrázó sikoly hagyta el a torkát.
     Ernyedten lógott a levegõben, nem volt tudatánál.
     „Most már a tiéd”, üzente Methil El-Viddenvelp telepatikusan Berellipnek. Komótosan megfordult, és elindult a verem túloldalán található elõcsarnokba vezetõ közlekedõ folyosó felé. „Méltó dísze lesz befejezésre váró kápolnádnak”, hangzott Methil vizenyõs hangja a papnõ és mindenki más fejében, akik még a helyiségben tartózkodtak.
     Fanyar mosoly terült szét a papnõ arcán, miközben a pókok folytatták a munkájukat, és begubózták Dahliát. Sebesen cikáztak az arca elõtt, amely kisvártatva eltûnt szem elõl.
     Az elf nõ kinyitotta kék szemét, amelyben vak rémület tükrözõdött. Az arca eltorzult, a finom fonalakból szõtt pókhálómaszk elfojtotta a hangját.
     Berellip rezzenéstelen arccal nézte õt. A papnõ belátta, hogy most, hogy az ünnepi szertartás a végéhez közeledett, nem illõ hangosan kacagni. Berellip a kétoldalt õrt álló jádepókokra nézett, és hangosan összecsapta a tenyerét. A mágikus teremtmények húzni kezdték a pókháló miatt nem látható gerendához hurkolt pókfonalakat, melynek eredményeként a begubózott Dahlia a magasba emelkedett.
     Enyhe szögben emelkedett, elõrebillenve, majd a háta mögött lévõ pókfonálfalnak nyomódott.
     Elõbb csak nekinyomódott, majd belesüppedt, csupán alig látható körvonal maradt belõle.
     Q’Xorlarrin kápolnájának díszévé vált, egy fogságba zárt és megkínzott darthiir, aki arra kárhoztatott, hogy az idõk végezetéig az áldozati oltárt nézze.
     – Ezen a helyen, a halál markába zárva nézed végig számtalan fajtársad feláldozását – zengte Berellip jellegzetes imahangon.
     Dahlia nem hallotta a szavait.
     Dahlia semmit sem hallott.
     


     HUSZONKETTEDIK FEJEZET
     
     TÖMZSI ELLENÁLL
     
     – Húszat megöltünk, és vagy tucatnyit fogságba ejtettünk – merengett Tiago.
     – Nem könnyû élve elfogni õket – felelte Ravel Xorlarrin. – A mérgünk alig lassítja le õket, és még akkor is folytatják a harcot, ha súlyosan megsebesülnek. Átkozott törpék.
     – Rabszolgákért jöttünk, de csak hullákat találtunk! – füstölgött Tiago.
     – Drizztért jöttünk – emlékeztette rá a másik drow.
     – Aki most, miután híre ment, hogy itt vagyunk, nyilvánvalóan rég továbbállt.
     A varázsló halkan kuncogott, amiért a harcos gyilkos pillantással illette.
     – A hírneve alapján Drizzt Do’Urden nem menekül el – vélekedett Ravel, így oldva a feszültséget. – Nem, õ odafent van a Tömzsi nevû törpe vezérrel. Ezt a nevet emlegették a törpék, mielõtt elestek.
     A varázsló okosan elhallgatta, hogy mi minden jár még a fejében: hogy Drizzt már jóval a támadás elõtt továbbállt. Kihallgatott néhány megmérgezett törpét, és amennyire meg tudta állapítani egyikük sem hazudott a kósza távozását illetõen. De ezt Tiagónak nem kellett tudnia, mert a hõn áhított trófea nélkül a lobbanékony ifjú harcos vélhetõen lefújná az egész támadást, és azonnal visszatérne Q’Xorlarrinba.
     Márpedig az õ véleménye szerint ez nem lenne helyes döntés. Számos drow-t és egy dridert vesztettek, és Zeerith nagyasszony nem elégedne meg néhány rabszolgával cserébe. Arról nem is beszélve, hogy Jearth, a Xorlarrin-ház fegyvermestere, a helyõrség parancsnoka, a nagyasszony kedvelt alattvalója is az életét vesztette.
     Ha most térnének vissza, mindössze ennyi rabszolgával, akkor Zeerith nagyasszony tombolna dühében. Tiagót nem hibáztathatná és büntethetné meg, tekintettel a származására és a hátterére. Ráadásul most, hogy Saribel a felesége lesz, és vissza kell térniük Menzoberranzanba Quenthel nagyasszonyanyával, õrá sem róna ki büntetést. A másik két személy, akire esetleg át lehetne hárítani a felelõsséget, nevezetesen Berellip és Yerrininae, Q’Xorlarrinban maradt.
     Mindez azt jelentette Ravel számára, hogy csakis õ hibáztatható a kudarcért.
     Ezért még több rabszolgára és egy fényes diadalra van szükségük, illetve személy szerint neki, ahhoz, hogy elkerülje Zeerith nagyasszony elkerülhetetlen haragját, amiért Jearth meghalt.
     – Menjünk tovább – javasolta a varázsló. – A felsõbb szinteken értékesebb kincsekre lelhetünk.
     – Kincsekre és rabszolgákra, remélem – kezdte Tiago, de nem fejezhette be, mert a mondat felénél megrázkódott a folyosó, majd por és kõdarabok hullottak alá a mennyezetrõl. Idõvel olyan hevessé vált a rengés, hogy Ravel elõkészített egy késleltetett menekülõvarázslatot, arra az esetre, ha rosszul alakulnának a dolgok. A rengés azonban abbamaradt, mielõtt még befejezhette volna a varázslást, és ebbõl arra következtettek, hogy egy közeli, szomszédos járat omolhatott be.
     Egymás mellett haladva indultak el, hogy csatlakozzanak a védelmi vonalhoz. Tiago a harci gyíkja hátán, Ravel pedig egy általa teremtett lebegõ korongon, de alig tettek meg néhány lépést, amikor hisztérikusan kiáltozó drow nõ rohant elébük.
     – Rájuk omlott a mennyezet! – visította, majd az egyik oldalfolyosóra mutatott, amelybõl sûrû porfelhõ és törmelék gomolygott ki. – Ezek a törpe ördögök!
     A drow nemes vágtára fogta, betért az oldalfolyosóba, néhány lépéssel átszelte, és máris annak a fõfolyosónak a keresztezõdéséhez ért, amely párhuzamosan futott azzal, amelyben az imént a varázslóval beszélgetett. Hatalmas kõhalom zárta el az utat, sötételfek és goblinok tucatjai igyekeztek beásni magukat a mélyére.
     Ravel megpaskolta Tiago vállát, és oldalra irányította a tekintetét. Drider láb lógott ki a törmelék alól, és hevesen rángatózott, az összezúzott teremtmény a haláltusáját vívta.
     – Mennyi? – kérdezte Tiago ordítva a kõhalom körül sürgölõdõ sötételfektõl.
     – Jó néhányan, Baenre nagyúr – felelte valaki.
     – Három drider – tette hozzá másvalaki.
     – Seregnyi goblin rohamkatona – egészítette ki egy harmadik drow.
     – Úgy építették meg, hogy beomoljon – állapította meg Ravel – Ez veszedelmes ellenség, minden egyes folyosóért és teremért meg kell majd küzdenünk.
     – Nem – felelte Tiago. – Keressetek egy utat. Te és a varázslóid keressetek egy utat. Minél gyorsabban be kell fejeznünk ezt a harcot.
     A varázsló vitatkozni akart, de eszébe jutott saját kényes helyzete, és tudta, hogy a Baenre nemesnek kétszeresen is igaza van, részben a küldetésben betöltött szerepét, részben az épségét illetõen a visszatérésüket követõen. Sarkon fordult, és elment, hogy megvitassa a dolgot a varázslókkal, akiket magával hozott a küldetésre.
     Egy óra múlva tucatnyi lebegõ mágikus szem suhant végig a törpék otthonának folyosóin, teljes egészében feltérképezve azt.
     Amikor ide jöttek, alábecsülték a törpék elszántságát és felkészültségét, de még egyszer nem követik el ezt a hibát.
     
     -------------------------------------------------
     
     – Üzentünk Pusztaerdõnek – közölte egy törpe futár Ezüstpataki Tömzsivel. – A csónakok kinn vannak, idõ, mire visszatérnek.
     – Mint a többi tavi városban is – jelentette egy másik törpe.
     – Minden Bryn Shanderen áll – dörmögte a törpe vezér, a többiek pedig egyetértõen bólogattak. Bryn Shander nem tóparton épült, ezért a helyõrsége állandóan rendelkezésre állt. Ennek ellenére jó pár órába beletelik, mire megérkezik az erõsítés.
     – Ki kell tartani, majd még erõsebben, midõn a Bryn Shander-i fiúk megérkeznek – magyarázta Tömzsi. – A fiúk a tavakról késõbb gyünnek, és reméljük, hogy a Keleti-révben találnak egy barbár törzset, és csatlakoznak a harchoz.
     – Héj-hó! – kurjantotta az egyik törpe.
     – Nem nehéz rávenni egy barbárt a harcra, igaz-e? – szólalt meg egy másik törpe is. – Ezért kedvelém én ama magas fiúkat!
     Többen is az öklüket rázták a kijelentés hallatán, Tömzsi pedig bátorítóan bólogatott.
     Reggel úgy tûnt, hogy megsemmisítõ vereséget szenvednek a váratlan támadásban, de Junky hõsies vágtájának, és a többiek vitéz önfeláldozásának hála, akik hátramaradtak, hogy feltartóztassák a sötételfeket, maradt még némi esélyük.
     Ezek Harcpöröly törpék voltak, olyanok, akik számos ádáz csatát megéltek már. Maga Bruenor király felügyelte a járatok megépítésének java részét, a legmegbízhatóbb, harcedzett pajzstörpék segítségével, éppen ezért a védelem volt az elsõdleges szempont a kialakításukkor.
     Gyorsan és váratlanul csaptak le a drow-k, de Tömzsi fiai készen álltak a harcra, és ami még ennél is fontosabb, a törpék járatai készen álltak rá, hogy útját állják az ostromnak.
     – Lenn tartánk õket, és visszaverénk a támadást, úgy biza – mondta Tömzsi a körülötte álló törpéknek.
     – Egen, és tán vissza is kergeténk õket egész Gauntlgrymig! – tódította valaki. – Héj-hó!!
     – Héj-hó! – csatlakoztak hozzá a többiek, Tömzsi pedig elégedetten bólogatott.
     Ebben a pillanatban a fal mellett álló öt törpe váratlanul eltûnt, a talaj ugyanis egész egyszerûen megnyílt a talpuk alatt.
     A szemközti fal leomlott, és hosszú harci gerelyek záporoztak a társaságra. Hatalmas termetû driderek rontottak rá a törpékre, õket pedig goblinok egész serege követte.
     – Ostrom! – kiáltotta Tömzsi és még néhány törpe egyszerre. Mindenki azonnal mozgásba lendült, hogy védelmi vonalat hozzanak létre. A helyiség ajtói kivágódtak, és még több Harcpöröly törpe rontott be rajtuk, hogy csatlakozzanak a harchoz.
     Tömzsi a váratlanul keletkezett veremhez rohant, és letérdelt a pereme mellett. Többen is csatlakoztak hozzá, akik köteleket és kampókat hoztak. A sima felületû falak – oly simák és egyenletesek, mintha maga a kõ egyszerûen csak eltûnt volna – mintegy húsz láb mélyre nyúltak le, egészen csarnok alatt futó járatig. Ott hevertek a pórul járt törpék, ketten halottnak tûntek, ketten a földön kúsztak, az egyiküknek azonban sikerült talpra kecmeregnie, õ egyértelmûen túlélte a zuhanást.
     Tömzsi jelezni akart neki, de a szerencsétlenül járt törpe forgolódni kezdett, ami csak egyet jelenthetett, a drow-k célba vették, és nyílpuskalövedékeket zúdítottak rá.
     Tömzsi ismét szólni akart neki, de ekkor fényes villanás vakította el, sistergõs villám hasította ketté a sötétséget. Amikor ismét látni lehetett, az összes törpe a földön hevert, és már csak az egyikük próbált kúszva menekülni.
     Idõközben beakasztották a horgonyokat és leeresztették a köteleket. Rájuk ugrottak, és mászni kezdtek lefelé, hogy segítsenek bajba jutott társaikon. Tömzsi is megragadta az egyik kötél végét.
     – Ne! Ne! – kiáltotta a Brimble névre hallgató papnõ, Tömzsi legmegbízhatóbb tanácsosa. A férfi megtorpant, és a nõre nézett, a többiek azonban megkezdték az ereszkedést.
     – Ez mágikus átjáró – magyarázta a papnõ. – Megszüntethetik, és akkor…
     Mielõtt befejezhette volna a mondatot, Tömzsi már érezte is, hogy a kezében lévõ kötél elveszíti a feszességét. Visszaugrott a perem szélérõl a padlóra, se közben kibillent az egyensúlyából. A veremre meredt, ami többé nem verem volt, hanem sima felületû padló.
     A törpék pedig megkezdték az ereszkedést!
     Néhányan a bátor hõsök közül most ott hevertek körülötte, kivetette õket a járat, ami már nem volt járat.
     – Hol van McGrits? Elõttem volt a kötélen! – kiáltotta az egyik földön heverõ törpe, miközben talpra ugrott. A többiek is ugyanígy tettek, az elõttük haladó társaik felõl érdeklõdtek.
     – Odalent lehetnek a járatban – felelte a papnõ.
     Tömzsi eldobta a kötelet, és leakasztotta a válláról a csatabárdját.
     – Csapjunk közibük itt fenn! – kiáltotta, és megrohamozta a driderek és goblinok harci vonalát.
     Még több törpe csatlakozott a társaikhoz az oldalsó járatokból.
     De a drow-k is megjelentek, és a goblinokat kaszaboló törpék kisvártatva jobban felfegyverzett, jóval gyorsabb, képzettebb és halálosabb ellenséggel találták szemben magukat.
     A roham kezdeti lendülete megtört, a harci vonalak megtörtek, zûrzavar uralkodott el a csarnokban, ádáz csata dúlt minden egyes sarokban.
     
     -------------------------------------------------
     
     – A párbajokat kard által nyerik, a csatákat viszont mágiával – mondta Ravel Tiagónak, miközben a csata helyszíne felé közeledtek.
     – Mennyi ideig marad meg az átjáró? – kérdezte Tiago.
     – Az éjszaka jelentõs részében, hacsak nem távolítjuk el – felelte magabiztosan a varázsló.
     Alig hagyták el a szavak a száját, amikor a mágikus úton teremtett átjáró ismét kõvé vált. A két nemes közelében lévõ folyosón több drow-t is földre vetett a mágia váratlan megszûnése, akik meglepetten tápászkodtak fel a földrõl.
     Tiago rosszallóan nézett a társára.
     – Vannak papjaik – magyarázta Ravel olyan nyugalommal, mintha ez teljesen magától értetõdõ fejlemény lenne. – Mostantól a hagyományos folyosókat használjuk, alaposan feltérképeztük õket, biztosan megtaláljuk a helyes utat.
     A nyugalma azonban nem tûnt meggyõzõnek, és Tiago továbbra is rosszallóan nézett rá. Megfordította harci gyíkját, és jelzett a többieknek, hogy zárkózzanak fel mellé, méghozzá gyorsan.
     Ravel szólt két varázslótársának, akik elõreszaladtak, hogy vezessék a sort, és közben jeleztek a drow csapat magjának, hogy kövessék õket. Valóban sikerült alaposan feltérképezniük a közeli járatokat, és mágia segítsége nélkül is meglelték a tróntermet.
     – Odaérünk – mondta a hetyke varázsló magabiztosan, de azt nem tette hozzá, hogy idõbe telik, mire odaérnek… vélhetõen több idõbe, mint amennyi a trónteremben rekedtek számára rendelkezésre áll.
     Tiago pillantása azonban arról árulkodott, hogy átlát a varázsló túlzott magabiztosságán. Tucatnyi drow, maroknyi drider és egy csapatnyi goblin hatolt be a trónterembe, a törpe erõd szívébe, mielõtt a mágikus átjáró megszûnt. Minden szempontból nézve figyelemre méltó haderõ, de most az ádáz törpék tömegével kellett megküzdeniük, méghozzá mágikus támogatás nélkül.
     Az ifjú Baenre-harcos elég képzett és tapasztalt volt ahhoz, hogy tisztában legyen vele, hogy milyen látvány fogadja majd õket, ha odaérnek. Grimaszolva átkozta el az agyafúrt törpéket, és közben ismét megrázkódott a talpuk alatt a talaj, amikor újabb folyosó omlott be a távolban.
     
     -------------------------------------------------
     
     A tucatnyi goblinnak, akik elmenekültek a mészárlássá vált csata elõl, kis híján sikerült kijutnia a helyiségbõl. Amikor azonban kiléptek az ajtón, nem üres folyosóra jutottak, négy ádáz tekintetû törpe várt rájuk, szorosan elzárva a szûk járatot. Ketten egymás mellett álltak, ketten néhány lépésnyire mögöttük.
     Az élen haladó goblinok tétováztak, de fejvesztetten menekülõ társaik tovább taszigálták õket elõre, és még akkor is talpon maradtak, amikor az egyikük koponyáját egy csatabárd, a másikét egy harci pöröly zúzta be, egész egyszerûen a törpe pajzsok a társaik közé szorultak.
     – Nem tudjuk feltartóztatni õket! – figyelmeztette a többieket Tregor Hornbruck, egy sárga szakállú pajzstörpe az elsõ sorból. Még lejjebb eresztette a vállát, és erõtlen pörölycsapással próbálkozott, de azonnal vissza is rántotta a karját, hogy két kézzel tarthassa a pajzsot az erõsödõ nyomás ellen. Tekintettel arra, hogy õ volt Kelvin Halmának legnagyobb termetû és erejû törpéje, a szavai vészharangként kongtak a társa fülében.
     A folyosó az ajtón túl kiszélesedett, ami azt jelentette, ha a goblinoknak sikerül átjutniuk a szûkületen, akkor mindent elárasztanak.
     A társa a fogát csikorgatta a nagy erõfeszítéstõl, túlságosan kimerült ahhoz, hogy válaszoljon az aggasztó szavakra.
     Tregor és küszködõ társa legnagyobb meglepetésére a második sorban álló két goblin felhagyott az erõlködéssel, és váratlanul elrohantak.
     – Héj! – ordított utánuk Tregor, miközben a bajtársa tovább vicsorgott.
     Ekkor egy dárda hatolt át a két pajzs közötti résen, felsértve Tregor vállát, aki ebbõl csak még nagyobb erõt merített, és az összes erejét beleadva tolta elõre a pajzsot.
     – Vissza! – érkezett a kiáltás a hátuk mögül. Mindketten megfordultak és Tregor azonnal átlátta a helyzetet. Fekete nyelû alabárdok suhantak el mellettük és a halott goblinok mellett, hogy hátrébb szorítsák az ellenséget, így enyhítve a nyomást.
     – Jó ötlet! – gratulált Tregor, ugyanis a hátuk mögött kõbõl faragott szobrok álltak, melyeket az alkotók alabárdokkal fegyvereztek fel, de a hegyüket közönséges vas helyett értékes mithrillbõl és adamantinból készítették.
     A reménytelennek tûnõ helyzet ellenére Tregor kacagott, amikor az alabárd ismét elsuhant mellette, és észrevette, hogy csuklóból letört kõkar tartja a fegyver nyelét.
     A goblinok újabb rohamra indultak, nekifeszültek a pajzsoknak, fokozatosan hátrébb tolva az élen álló két törpét. A mögöttük álló páros önkívületi állapotban ugrott elõre és döfött az alabárdokkal, hogy megtörjék a roham lendületét.
     Noha már patakokban folyt a vér a padlón, nem sikerült megtörni a goblinok ellenállását, és a négy törpe hirtelenjében úgy érezte, hogy a csata elveszett.
     A nyomás ekkor azonban váratlanul megszûnt, és a négy törpe ráébredt, hogy ez volt a menekülõ goblinok utolsó nagy, kétségbeesett erõfeszítése, Tömzsi és fiai ugyanis hátulról utolérték õket.
     – Jól küzdöttetek – gratulált nekik Tömzsi, miközben az utolsó goblinok is kilehelték a lelküket.
     Tregor benézett a trónterembe Tömzsi mellett, hogy felmérje a mészárlást. Oly heves harc dúlt odabent, hogy szabad szemmel nem lehetett megállapítani, hogy az egyes szétszaggatott tetemek hol kezdõdnek, és hol érnek véget. Az átláthatatlan zûrzavar ellenére az ifjú harcos számos társa holttestét is felfedezte a tetemek között.
     – A drow-k elfoglalták ezt a szintet, és mindent ez alatt – jelentette Brimble Tömzsinek rohanás közben.
     – Hol jönnek fel? – kérdezte Tömzsi.
     – A keleti lépcsõn, de… – kezdte Brimble, de félbehagyta a választ, és keservesen felsóhajtott, így emlékeztetve a másik törpét a trónterem padlóján megjelenõ veremre. Ugyan miféle védelmi vonalat húzhatnának a mágikus átjáró és az egyéb varázslatok ellen?
     Tömzsi Tregorra és három társára nézett, majd végighordozta a tekintetét a mögöttük futó folyosón, amely az épületegyüttes felsõ szintjére, majd onnan a külsõ ajtóhoz vezetett.
     – Mik a hírek? – kérdezte reménykedve.
     – Bryn Shander többórányira van. – felelte Tregor komoran. – Ha elgyünnek egyáltalán.
     – Három óra maradt a napból – emlékeztette õket Brimble, és látva elkeseredett arckifejezését, mindketten megértették, hogy mire gondol.
     – Nem! – kiáltott fel, és mindenki, aki körülötte állt, rázni kezdte a fejét.
     Ezüstpataki Tömzsi visszafordult a trónterem felé, ahol tucatnál is több társuk feküdt holtan a földön. Többen a váratlanul eltûnõ padló alá zuhantak, és vélhetõen szörnyet haltak, vagy fogságba estek. Ádázul, félelmet nem ismerve küzdöttek, tucatjával hevertek a halott goblinok a földön, és néhány iszonyatos drider is látszódott közöttük, felfordulva, undorító póklábuk felfelé kunkorodott. Drow-k is estek el a csatában, de Tömzsi nem rökönyödött meg, hiszen a saját szemével látta az összecsapásokat, sõt az egyikben õ maga is részt vett.
     Úgy tûnt, saját fiai közül is odavesztek ketten, ez bizony kíméletlen összecsapás lehetett.
     – Elõõrsöket visszahívni! – adta utasításba a körülötte állóknak. – Kimegyünk a fényre a völgybe, és az átok drow-k oda nem követnek!
     Senki sem moccant, csalódott szempárok néztek vissza rá. Éppen arra kérte õket, hogy hagyják el az otthonukat, amit soha, egyetlen törpe sem tenne meg.
     – Visszatérünk! – ígérte Tömzsi. – A városok helyõrségeivel és barbár hordákkal! Higgyétek el!
     Többen is bólogatni kezdtek.
     – Most eridjetek! – adta parancsba, megtörve a csüggedt törpék révületét, és mindenki mozgásba lendült.
     Ekkor azonban beburkolta õket az áthatolhatatlan sötétség, amelyben még a sistergõs villámok szikrázását, és a tûzgolyók vakító robbanásait sem látták.
     De annál inkább érezték.
     
     -------------------------------------------------
     
     Ezüstpataki Tömzsi és Brimble betántorgott az egyik oldalsó helyiségbe, hogy egy kis levegõhöz jussanak.
     – Junky elesett – közölte Brimble. Rátámaszkodott a fõfolyosóra vezetõ ajtó mellett álló székre, miközben Tömzsi keresztülrohant a szobán, a másik ajtóhoz. Csikorogva-nyikorogva nyílt ki.
     – Szabad az út – közölte, és visszafordult a törpe asszony felé. – Itt könnyebben eljuthatunk az elülsõ ajtóhoz – a szavak mélyen az elevenébe vágtak, miközben kiejtette õket. Szétzilálták a csapata sorait a trónteremben és körülötte, sötételf mágiával és pörgõ-forgó pengékkel kerekedve föléjük.
     A törpéi magukra maradtak, amivel soha, egyetlen klán vezetõje sem akar szembesülni.
     Tudta, hogy Brimble-nek igaza van. Junky és még néhányan szintén kitörtek a sötétségbõl, de nem sikerült felzárkózniuk hozzájuk. A legtöbb, amiben ezek után reménykedhetett, hogy sikerül kijutniuk az épületegyüttesbõl, hogy erõsítést kerítsenek, és visszatérhessenek ide.
     De még ez sem töltötte el túl nagy reménnyel. Mégis hány törpe marad életben ahhoz, hogy újra benépesítsék régi otthonukat?
     Ebben a komor, sötét pillanatban Ezüstpataki Tömzsi úgy érezte, hogy a Harcpöröly klán Jeges Szelek Völgyében lévõ több évszázados uradalma ezennel elveszett.
     – Menjünk hát – mondta.
     Brimble rezzenéstelen tekintettel nézett rá.
     – Leány? – kérdezte, és tett felé egy lépést.
     Azonnal megtorpant. Két drow lépett be a Brimble háta mögötti ajtón, egy férfi és egy nõ. Mindketten pompás felszerelést viseltek, különösen a férfi, akinek a kardja és a pajzsa is fényesen csillogott, már-már áttetszõek voltak, és úgy tûnt, mintha magukat a csillagokat ejtették volna fogságba a belsejükben.
     – Hová rohansz, törpe? – kérdezte a férfi, és elhaladt Brimble mellett, ügyet sem vetve rá. Tömzsi abban a pillanatban hálás volt, amiért oly kedvelt papnõje az õáltala is gyakorta használt varázslat áldozatául esett, és meg sem tudott moccanni.
     A drow harcos oldalra nyújtotta a karját, és a magatehetetlen törpe papnõ torkához érintette a kard pengéjét.
     – Fuss csak! – noszogatta Tömzsit. – Érezni fogja a fájdalmat, ebben biztos lehetsz, és lassú halála lesz.
     – Mentsd magad… talán sikerül elmenekülnöd – mondta a nõ, majd odalépett Brimble mellé, és gonoszul simogatni kezdte a haját. Nem beszélte tökéletesen a felszíni nyelvet, alig lehetett érteni, amit mond, Tömzsi is a homlokát ráncolva próbálta megfejteni a szavak jelentését.
     – De ne feledd, mindig emlékezni fogsz rá, hogy elmenekültél, és hátrahagytad a barátodat, hogy meghaljon, – egészen addig, amíg a sötét halál végre nagy kegyesen el nem ragad, megszabadítva a magányos gyötrõdéstõl.
     Ezüstpataki Tömzsi eltávolodott az ajtótól, és megdöngette a pajzsát a csatabárdjával.
     – Gyere hát! – hergelte a drow harcost, és a helyiség közepe felé indult. – Vagy túl gyáva levél, hogy egymagad harcolj ellenem?
     – Vagy? – kérdezte a drow harcos, és kihívón elõrelépett. – Ugye nem tudod, hogy ki vagyok, törpe?
     Tömzsi elõreugrott, meglóbálva a csatabárdját, hogy egyetlen csapással végezzen az ellenséggel – ez volt az egyetlen esélye rá, hogy megmentse a papnõt, és odébb lökje õt.
     A drow harcos kezében lévõ pajzs pörögni kezdett, és minden egyes fordulattal nagyobb lett. Tömzsi úgy tervezte, hogy a pajzs pereme felett sújt majd le az ellenfelére, de mire a fegyver hozzáért a pajzshoz, az már akkora lett, hogy teljesen hárítani tudta a csapást.
     Tömzsi jobbra tért ki, és õ is maga elé tartotta a pajzsát, hogy felfogja a drow döfését.
     A pompás mágikus penge áthatolt az egyik fából kihasított betéten, de az adamantinpántok kitartottak, noha épphogy csak, vette észre döbbenten a törpe, amikor hátrébb lépve a pajzsra pillantott. Az egyik pánt keresztben kettéhasadt.
     – Megöltem egy balort az egyik város kapujánál – harsogta a drow, miközben Tömzsi újabb támadásra készült. – Tiago neve ilyen gyorsan feledésbe merült?
     Eme kijelentés hatására a törpe megtorpant.
     – Igen, törpe – folytatta a drow. – Tiago, Drizzt barátja.
     – Nem Drizzt barátja! – mordult fel a törpe. – Drizzt a Harcpöröly klán bar… nem, a tagja!
     Támadásba lendült oldalirányból és fej fölül is csapott, módszeresen véghezvitte a jól begyakorolt, leghatékonyabb mozdulatsorokat. Az egyik keresztirányú ütés alkalmával nem fogta vissza karja lendületét, hagyta, hogy a fegyver magával rántsa. Fordulás közben keresztbe fordította a pajzsát, hogy azzal sújtson le a drow-ra, ha esetleg be akarna ugrani a tovalendülõ csatabárd mögé, és amikor teljesen körbefordult, újabb csapásra emelte a fegyverét.
     A drow azonban nem volt ott, Tömzsi pedig okosan elõrevetõdött, hogy elkerülje a kardszúrást.
     – Nem, ostoba törpe! – mondta a drow, aki elég fürgén mozgott ahhoz, hogy kitérjen a megpördülõ törpe elõl. – Drizzt a Do’Urden-ház tagja, mindig is az volt, és az is marad.
     Ezúttal Tiago lendült támadásba, ellenállhatatlanul indult el ellenfele irányába, villámgyors döfésekkel fenyegetve õt.
     Tömzsi bízott benne, hogy a pajzsa elég ideig kitart, és képes lesz felfogni az egymást követõ döféseket, és kétségbeesetten kezdett hátrálni. Végül sikerült visszanyernie az egyensúlyát, és megvetnie a lábát, hogy ellentámadásba lendülhessen. Meglóbálta a csatabárját, és minden erejét beleadta az ütésbe. Keményen eltalálta a pajzsot, de úgy érezte, mintha puha párnába vágta volna a bárd fejét, ugyanis nem harsant csattanás, nem hallatszódott fémes csikorgás. A pajzs minden hangot elnyelt.
     El sem tudta képzelni, hogy milyen anyagból készíthették, és a zavara csak tovább fokozódott, amikor megpróbálta visszahúzni a fegyvert, de nem tudta, mert mozdíthatatlanul hozzáragadt.
     Habozott, tétován bámult maga elé.
     Drow penge sújtott le az elõrenyújtott karjának könyökrészére, amitõl õ rögtön elengedte a fegyvert, hogy visszahúzhassa a sérült végtagját. Tömzsi maga elé emelte a pajzsát, és közben lázasan járt az agya, hogy miként szerezhetné vissza pajzshoz ragadt fegyverét, vagy miként téphetné ki a buzogányt a dermedt Brimble markából.
     Ebben a pillanatban azonban rádöbbent, hogy erre semmi esélye sincs.
     A drow harcos olyan heves rohamot indított ellene, hogy nem tudott oldalra vetõdni, sem kitérni elõle, sem elmenekülni, ugyanis néhány lépést követõen a háta a szoba falának ütközött. Csapdába esett, és próbált a pajzs fedezékébe bújni, de a drow harcos túlságosan jól képzettnek, tapasztaltnak, és ami még fontosabb, túlságosan jól felszereltnek bizonyult.
     Számos döfést kellett hárítania, amelyek átütötték a pajzs fabetéteit, majd számos fej fölüli csapás következett, amelyek meghajlították a pajzsot erõsítõ adamantingyûrût. Tiago ekkor ismét döfött, a penge áthatolt az összeroppanó pajzson, elvágta az egyik szíjat, amely a törpe alkarjához rögzítette azt, és hosszan felhasította Tömzsi ingujját és bõrét egyaránt!
     A pajzs darabokra hullott. A törpe a drow felé hajította a maradványokat, majd õ maga is rávetõdött.
     Úgy érezte mintha tûzzel égetnék az arcát, amikor a penge ugrás közben az arcán csattant. Zuhanás közben kinyújtotta a karját, eltökélten, hogy torkon ragadja a drow-t.
     Tiago azonban könnyeden oldalra szökkent, és amikor Tömzsi talajt fogott, megtántorodott, és csak a puszta levegõt markolászta.
     A következõ velõtrázó csapás messzire repítette Tömzsi harci sisakját, és bezúzta a koponyáját. Az ütés ereje még tovább taszította az amúgy is tántorgó törpét, aki fejjel elõre a kõpadlóra zuhant, és elnyelte õt a sötétség.
     A Kelvin Halmáért vívott harc véget ért, Tiago Baenre nagy diadalt aratott.
     A drow nemes mégsem lelte örömét benne, hisz amikor a harcosai odavezették elé a csekély számú foglyot, Drizzt Do’Urden nem volt köztük.
     A Q’Xorlarrin-ház fegyvermestere, Jearth Xorlarrin pedig odaveszett a csatában.
     


     HUSZONHARMADIK FEJEZET
     
     AZ ÉRZÉKENY EGYENSÚLY
     
     A Gromph Baenre arcára kiülõ mosoly szemernyit sem enyhítette a Mez’Barris nagyasszony trónja körül álló Armgo nemesek nyugtalanságát.
     – Minolin Fey férje megtisztel minket a jelenlétével – jelentette be Taayrul fõpapnõ a nagyasszonynak. Az õsmágus azonnal átlátta, hogy a bosszantó kis színjátékot Taayrul jó alaposan begyakorolta, és Mez’Barris hagyta jóvá. A fõpapnõ nyafka kis boszorkány volt, aki sosem merné magára vonni az õsmágus haragját nagyhatalmú anyja áldása, sõt határozott kérése nélkül.
     – Magának Lolth úrnõnek akaratából – felelte Gromph, oly könnyeden, mintha meg sem hallotta volna a sértõ szavakat. – Szánalmas szolgája lennék a Pókkirálynõnek, ha nem teljesíteném a parancsát, és ostoba, ha nem fogadnám el az akaratát, mely szerint a gyermekem a kegyeltje lesz.
     – Gyermek? – kérdezte Mez’Barris nagyasszony
     Az õsmágus még szélesebben mosolygott.
     – Így hát Minolin Fey lesz a Baenre-ház nagyasszonya, feltételezem – erõszakoskodott Mez’Barris – Most, hogy a testvéred, Sos’Umptu továbbállt, hogy a Do’Urden-házat szolgálja, egyenes út vezet a felemelkedéséhez.
     – A felemelkedés útja Quenthel nagyasszonyanyán keresztül vezet – felelte Gromph. – Márpedig ez korántsem egyszerû, ennél nehezebb utat el sem lehet képzelni Menzoberranzanban.
     – Nehéz bizony, de tudjuk, miként menjünk végig azon az úton.
     Az õsmágus széles vigyorral és halk kacajjal viszonozta a nagyasszony ravasz mosolyát. A mindig óvatos Taayrul fõpapnõ szigorúan nézett rá, Malagdorl fegyvermester, a hirtelen haragú fajankó pedig még egy fenyegetõ lépést is tett felé, és kardja markolatára csúsztatta a kezét.
     – Ezt a beszélgetést már lefolytattad Minolin papnõvel – jegyezte meg az õsmágus.
     – Úgy kellene tennünk, mintha korábbi terveink meg sem születtek volna?
     – Az okos döntés lenne.
     – Akkor talán meg kellene látogatnom Quenthel nagyasszonyanyát, és mesélni neki az ellene szõtt terveidrõl – fenyegetõzött Mez’Barris nagyasszony.
     – Akkor induljunk most azonnal – felelte Gromph nyeglén. A Barrison Del’Armgo-ház nemesei összesúgtak egymás között, és kíváncsi pillantásokkal illették õt. – Vagy ami még jobb… – Az õsmágus félbehagyta a mondatot, és varázslásba kezdett.
     Malagdorl elõrántotta a fegyverét, Taayrul imádságba kezdett, Mez’Barris nagyasszony felugrott a székébõl az elfogadhatatlan sértés láttán. Mégis hogy merészel engedély nélkül varázsolni egy ellenséges ház fogadótermében, méghozzá a nagyasszony jelenlétében…?
     Gromph félbehagyta a varázslatot, és hitetlenkedve nézett Mez’Barrisra. Enyhén oldalra vonta a tekintetét, és Malagdorlra pillantott. Visszatért a mosolya, de ezúttal fenyegetõen nézett rá, az azonnali, kegyetlen halál ígéretével.
     – Nem kell aggódnod, Barrison Del’Armgo-ház nagyasszonya – nyugtatta meg õt Gromph. – Bár ha a fegyvermestered tesz felém még egy lépést, akkor helyettesítened kell õt valakivel.
     Mez’Barris nagyasszony heves természetû fiára nézett, majd rászisszent, és addig sziszegett, míg a másik vissza nem hátrált a trón mellé, és el nem tette kétkezes kardját.
     – Ez az egység ideje – magyarázta az õsmágus. – Nézd meg a prizmán keresztül, hogy miféle lépéseket tett a nagyasszonyanya az utóbbi idõben, és megérted a terve lényegét.
     – Vajon a Melarn-ház is egyetértene mindezzel?
     – A Melarn-ház? – kérdezett vissza az õsmágus ártatlanul, Mez’Barris szeme pedig résnyire szûkült. Tisztában volt vele, hogy a nagyasszony ki karja hívni õt, de nem teheti. Ha további részletekbe bocsátkozna a Melarn-házat ért sértést illetõen, akkor azzal egyidejûleg azt is elismerné, hogy a Melarn-ház vezényelte a katonákat és a dridereket a félreesõ és elhagyatott Do’Urden-házba, az Uralkodó Tanács egyértelmû rendelkezése ellenére.
     Ráadásul távoli utalást tenne önnön bûnrészességére is, hiszen a Baenre-ház Barrison Del’Armgo-katonákat is talált a helyõrség tagjai között, amikor megtisztította az egykori Do’Urden-ház elhagyatott folyosóit és termeit.
     – A Xorlarrin-ház kiválásával a Melarn-ház lesz a hatodik a rangsorban – felelte Gromph. – Ez kielégíti majd a mohó Zhindia nagyasszony vágyait.
     – Jóval erõsebbek az elõttük álló házaknál, és jóval ájtatosabbak – emlékeztette rá Mez’Barris.
     – Ha Zhindia nagyasszony valóban annyira ájtatos, ahogy állítod… és én ezt nem is vitatom – tette hozzá gyorsan az õsmágus látva a nagyasszony összeráncolódó homlokát –, akkor azt is tudja, hogy a Pókkirálynõ nem szentesítene egy házak közötti háborút ezekben az idõkben. Ha a Fey-Branche-ház ellen vonulna, akkor azzal szembesülne, hogy a Mizzrym-ház és a Faen Tlabbar-ház szövetkezett az ellenségével.
     A nagyasszony ráncai még tovább mélyültek, elõre látta az õsmágus következõ megjegyzését.
     – És hogy mindannyian a Baenre-ház szövetségesei – közölte Gromph. – Egyesített erõvel szállnánk szembe a Melarn-házzal, kiirtanánk Zhindia családját és megsemmisítenénk az egész házat, ahogy Yvonnel nagyasszonyanya is tette az Oblodra-házzal a Zûrzavarok Korában. A Pókkirálynõ kedvét lelné benne, ebben ne kételkedj.
     – Azért jöttél, hogy fenyegetõzz…
     – Épp ellenkezõleg, nagyasszony – szakította félbe az õsmágus, és beszéd közben meghajolt. Amikor felegyenesedett, ugyanúgy tartotta a karját, ahogy korábban is, amikor varázsolni akart. Megmerevedett, és Mez’Barris nagyasszonyra nézett, hogy engedélyt kérjen tõle a folytatáshoz.
     Malagdorl ismét elõre mozdult, haragos arccal, és az õsmágus legszívesebben ott helyben porrá zúzta volna, hogy semmi se maradjon belõle.
     Gromph azonban emlékeztette rá magát, hogy követként érkezett, így be kellett érnie a fantáziaképpel, melyben szénné égeti a fegyvermestert.
     Mez’Barris nagyasszony a helyére intette a fiát, majd intett az õsmágusnak, hogy folytassa.
     Gromph halk kántálásba kezdett. Az ujjai fekete energiától izzottak. Ajtót rajzolt maga elé, az energiaszálak fekete vonalakként jelentek meg a levegõben, mintha vászonra festett volna.
     A fekete vonalak csillámlottak és szikráztak, és sötétséget hánytak az õsmágus által rajzolt négyszög belsejébe, míg már az egész ajtó egyöntetûen csillámlott, akár egy függöny. Egy fekete kapu.
     Mez’Barris és a gyermekei, valamint az õrök mind készen álltak. Többen is úgy néztek össze, mintha arra számítanának, hogy kapu nyílt az Abyssra, és menten bömbölõ démonok seregei rontanak be a fogadóterembe.
     Nem érkeztek seregek, csupán egy magányos, korántsem démoni, nõi alak, egy drow: Menzoberranzan nagyasszonyanyja.
     Amikor körbenézett, nem kerülte el az éles szemû Gromph figyelmét, hogy a második ház nemesei nem kevésbé hõköltek hátra Quenthel nagyasszonyanya látványától, mintha démon seregek özönlöttek volna a terembe.
     – Mez’Barris nagyasszony, fogadsz az otthonodban a mai napon? – kérdezte a nagyasszonyanya.
     A Barrison Del’Armgo-ház nagyasszonya õsi vetélytársára meredt, nem tudta mire vélni a váratlan látogatását. Nagyot nyelt, amikor a tekintete a még mindig csillámló, még mindig nyitott kapura siklott. Az arckifejezése félelemrõl árulkodott: vajon egy Baenre-sereg várakozik a túloldalon, a nagyasszonyanya parancsára várva?
     – Természetesen, nagyasszonyanya, amennyiben a Pókkirálynõ nevében jöttél – felelte Mez’Barris illendõen.
     – Én vagyok Menzoberranzan nagyasszonyanyja – mondta Quenthel felsõbbrendûen. – Bárhová menjek is, a Pókkirálynõ is velem van, névben és szívben egyaránt.
     – I… igen, nagyasszonyanya – hebegte Mez’Barris meglepetten, és okosan lesütötte a tekintetét.
     Quenthel a legjobb hangot ütötte meg, a legmegfelelõbb módon mutatta meg az erejét, állapította meg Gromph, és alig tudta elrejteni a mosolyát.
     – Nem fenyeget veszély, Barrison Del’Armgo nagyasszonya – közölte a nagyasszonyanya. – Az összefogás és az együttmûködés miatt vagyok itt. Most kifelé kell tekintenünk… a Pókkirálynõ nem engedi az ármánykodást és a viszályt a nagyasszonyok között. Most nem. A Baenre-ház védelme alatt álltok.
     Az õsmágus lélegzete elakadt eme lobbanékony kijelentés hallatán. Mez’Barris és két lánya arckifejezése ismét rideggé és szigorúvá változott.
     – Nincs szükségünk a Baenre-ház védelmére – csattant fel a büszke Mez’Barris, de Quenthel zavartalanul folytatta:
     – A Baenre-ház pedig a ti védelmetek alatt áll – mondta, egy szempillantás alatt lehûtve fortyogó ellenlábasát, elûzve a dühét.
     Mez’Barris érthetetlenül hebegett-habogott egy ideig.
     Gromph most már nyíltan mosolygott, és kis híján elnevette magát. Quenthel csak játszadozott a másik nagyasszonnyal. A büszkeség trónjára ültette Mez’Barrist, majd le is taszította onnan önnön alázatosságával, és tette mindezt két egyszerû mondattal!
     – Háborúba megyünk, Mez’Barris nagyasszony – folytatta a nagyasszonyanya, és kihúzta a vállát, hogy még nagyobb nyomatékot adjon a komoly szavaknak. – Tsabrak Xorlarrin készíti elõ a csatateret, és a Do’Urden-ház vezeti a sereget Menzoberranzanból és Q’Xorlarrinból.
     – Az anyád járt már ezen az úton – emlékeztette rá Mez’Barris nagyasszony.
     – Fájdalmasan él az emlékeimben – felelte a nagyasszonyanya, személyes hangot ütve meg, emlékezvén rá, hogy õ maga is meghalt abban a hadjáratban.
     – Az anyád Menzoberranzan újkori történelmének legnagyobb seregét küldte hadba, mégis vert seregként tértünk vissza.
     – Oly hiba ez, ami nem ismétlõdik meg – biztosította róla Quenthel. – Ezúttal visszafogottak leszünk, ebben a harcban nem lesz szükség hatalmas drow seregre.
     Mez’Barris és a többiek kíváncsian néztek rá.
     – Miféle cél… – kezdte Mez’Barris.
     – Már készen áll egy nagy létszámú sereg, és csak az indulásra vár – magyarázta a nagyasszonyanya. – Egy ork királyság sikeresen megvetette a lábát a vidéken, azzal a céllal, hogy idõvel lerohanja az Ezüstgyepûk városainak és citadelláinak lakóit. Azoknak a bányákban élõ törpéknek a legnagyobb bánatára, akik száz évvel ezelõtt megfutamítottak minket, és természetesen a két szomszédos törpe citadella legnagyobb bánatára. A Holderdõ elfjeinek, és a két nagyváros, Sundabar és Ezüsthold legnagyobb bánatára.
     – Nagyszabású tervek.
     – Több tízezer, sõt tán több százezer fõs a sereg – tájékoztatta õt Quenthel. – Egy sereg, amely kifejezetten erre a napra lett felállítva. Egy sereg, amely arra vár, hogy mi megérkezzünk és hadba küldjük.
     – Szóval hadba indulunk – merengett Mez’Barris. – Az összes ház, vagy csak a Do’Urden?
     – A Do’Urden-házat a Pókkirálynõ hozta létre, hogy azon keresztül fecskendezhessen mérget az áldozatába – magyarázta a nagyasszonyanya. – Lolth úrnõ számára ez személyes hadjárat, hogy szíven döfhessen egy istennõt. Az összes ház képviselteti majd magát. Arra számítok, hogy a büszke Barrison Del’Armgo-ház a harcosok sorait erõsíti majd. Rajtad áll, de nyíltan megvallom, hogy a Baenre-ház nagy számban képviselteti magát.
     – Sos’Umptun keresztül, aki a csapatokat vezeti – vélekedett Mez’Barris, de Quenthel megrázta a fejét.
     – Sos’Umptu nem tart a csapatokkal – szögezte le a nagyasszonyanya határozott hangon. – Idõlegesen õ vezeti a Do’Urden-házat, és õ irányítja a Bregan D’aerthe-t, míg nem vesszük teljesen birtokba az épületegyüttest. Kijelöljük a sereg vezetésére legalkalmasabb vezetõket, de a soraikban ott lesznek a…
     Gromph elégedetten hallgatta a finom utalást, a nagyasszonyanya elérte, hogy Mez’Barris elõredõljön a trónján.
     – Az orkok vívják meg az Ezüstgyepûk népei elleni harcot, és a vezetõjük a…
     Ismét elhallgatott, és lebegve hagyta a kérdést. A hosszú hallgatással elérte, hogy Mez’Barris két lánya is kíváncsian dõljön elõre.
     – Barrison Del’Armgo fia lesz – fejezte be a korábbi gondolatmenetet a nagyasszonyanya.
     – Malagdorl? – kérdezte Mez’Barris nagyasszony hitetlenkedve.
     – Tos’un Armgo – helyesbített Quenthel. – Dantrag Baenre kardját forgatja majd, a Daermon N’a’shezbaernon, a Do’Urden-ház nevében. Véres bosszút állunk az Ezüstgyepûkön, méghozzá úgy, hogy orkok ezreit tereljük magunk elõtt. Megfizetnek a száz évvel ezelõtti vereségünkért, és leromboljuk annak a hitehagyott Drizztnek a hírnevét, Lolth dicsõségére.
     – Drizzt? – kérdezte Mez’Barris hitetlenkedve. – Drizzt Do’Urden engem nem érdekel!
     – A Pókkirálynõt azonban igen, így hát téged is – felelte a nagyasszonyanya. – Menj és imádkozz, és kérj útmutatást! Te és Taayrul és a házad összes papnõje. Majd meglátod. Megszólítottak és hívnak minket, semmi kétség.
     Mez’Barris és a lánya aggodalmas pillantást váltottak egymással. Quenthel fogást talált rajtuk, ezt az õsmágus tisztán látta. Biccentett, némán gratulálva a testvérének, aki sokkal inkább hasonlított az anyjukra, mint a régi Quenthelre.
     – Ezúttal nincs ármánykodás és cselszövés közöttünk – jelentette ki Quenthel nagyasszonyanya olyan metszõ, ellentmondást nem tûrõ hangon, amely kizárta bármiféle további vita lehetõségét. – Most nincs rá idõ.
     – Szóval a Baenre-ház két helyet is kap a tanácsban! – hozta fel a témát Mez’Barris, és vörös szeme haragosan villant.
     – Nem – vágta rá a nagyasszonyanya. – Sos’Umptu nem marad a Do’Urden-ház nagyasszonya.
     – Akkor ki lesz az?
     – Majd meglátjuk – Quenthel nagyasszonyanya csak ennyit válaszolt.
     – De ettõl még a nagyasszonyanya hozza létre a Do’Urden-házat, ezért az õ irányítása alatt marad – érvelt Mez’Barris.
     – Ha a Barrison Del’Armgo-ház fia nem vall kudarcot, akkor talán Mez’Barris nagyasszony is szövetségesre lelhet az újjáépített Do’Urden-házban… ha Mez’Barris nagyasszony elég bölcs ahhoz, hogy kellõképpen támogassa Lolth küldetését. Ez esetben tán mindketten kapnánk egy második hangot a tanácsban.
     Miután bedobta ezt a felettébb csábító csalit, a nagyasszonyanya meghajolt, és átlépett az õsmágus által létrehozott kapun. Gromph idõzött még egy keveset a fogadóteremben, és az Armgo nemesek arckifejezését méricskélte.
     Nem feledem az összeesküvésünket, sem a gyengeségedet, míg be nem érik a gyümölcs, figyelmeztette õt Mez’Barris néma jelbeszéddel. Nem mert fennhangon szólni, nehogy Quenthel meghallja a mágikus átjáró túloldalán.
     – Menj, és idézz meg egy isteni szolgát, és vitassátok meg a kialakult helyzetet – javasolta Gromph. – Bölcsességre lelsz a… gyengeségemben, és alázatosságot, mellyel kordában tarthatod veszedelmes büszkeségedet.
     Meghajolt, majd átlépett a kapun, amely bezárult és eltûnt.
     
     -------------------------------------------------
     
     – Nem tudjuk már sokáig megtartani Luskant, ha ragaszkodsz hozzá, hogy ekkora erõkkel állomásozzunk itt Menzoberranzanban – Jarlaxle vette a bátorságot, hogy ezt Quenthel nagyasszonyanya szemére hányja, amikor õ és Gromph látogatást tettek nála a Do’Urden lakban.
     – Beniago erõs kézzel tartja a várost – felelte a nagyasszonyanya. – Tiago a közelben van, és a Xorlarrin-ház ugrik a hívó szóra.
     – Úgy hírlik, hogy Tiago visszafelé tart ide, noha alaposan kihasználja az idejét – mondta Jarlaxle ravaszkásan, és úgy ütögette össze az ujjait, mint aki jóval többet tud a piperkõc ifjú harcos viselt dolgairól.
     Pedig nem.
     – Hát, nem a Xorlarrin-ház áll az elsõ helyen a keleti úttal kapcsolatban? – folytatta Jarlaxle. – Gondolom, Zeerith nagyasszony helyõrsége is csatlakozik a seregedhez.
     A zsoldosvezér észrevette Gromph rosszalló pillantását. Az õsmágus a nagyasszonyanya mögött állt, és fintorogva rázta a fejét jelezve, hogy hagyja abba az ilyen irányú kérdezõsködést.
     Mert nem hagyta, hogy Quenthel megtévessze õt, jött rá Jarlaxle. Azzal, hogy õt és a Bregan D’aerthe-t itt tartja a Do’Urden-házban, alaposan meggyengíti a jól felépített luskani hálózatot, amely így nehezen tud majd ellenállni a fenti világ hagyományos erõinek és mesterkedéseinek: a többi fõkapitány minden bizonnyal megtámadja a Kurth-hajót, ha úgy vélik, hogy megszabadulhatnak Beniagótól, és fõleg, ha úgy gondolják, hogy visszaszerezhetik a városukat Jarlaxle markából.
     – Kevesebb mint négyszáz katonám van – fejtette ki Jarlaxle. – Mindet belevéve. Több mint százan vannak odakint Mélysötétben vagy a felszínen, felderítõként vagy követként. Az állomány maradékának kétharmada áll a rendelkezésedre.
     Jarlaxle észrevette, hogy Gromph visszatartja a lélegzetét, mintha attól tartana, hogy a testvérük lesújt rá a korbácsával a szavai hallatán, de Quenthel csak hallgatott, és alaposan megrágta a zsoldosvezér szavait.
     – Ez azt jelenti, hogy Beniagónak kevesebb mint száz katona áll a rendelkezésére a többezres városban… és a több ezer kalóz és semmirekellõ között – fejezte be Jarlaxle.
     – Azt mondják, egyetlen képzett drow harcos felér száz másikkal – jegyezte meg Quenthel.
     – Sok mindenrõl pletykálnak, és ezeknek csak egy része igaz – felelte bátran a zsoldosvezér. – Bármire is vetette ki a hálóját Lolth úrnõ keleten, nem lenne bölcs dolog emiatt elveszíteni Luskant. Ez a város a mi legfõbb kereskedelmi útvonalunk a felszínre, melyen keresztül Menzoberranzan még több vagyonra és hatalomra tett szert az utóbbi idõben, nem is beszélve a Netheri Birodalomból beáramló különleges és nagy erejû ereklyékrõl. És noha ez kereskedelmi útvonal, egyenesen keresztülhalad Q’Xorlarrin városán, amely a Baenre-ház szoros ellenõrzése alatt áll.
     – Sem te, sem Beniago nem akarja használni e családi nevet – emlékeztette rá Quenthel.
     – Szeretnéd, ha használnák? – kérdezte Jarlaxle ártatlanul, mert elõre tudta a választ, és Quenthelnek el kellett fogadnia az igazságot. – Luskan városán, az én szervezetemen keresztül ellenõrizni tudod Q’Xorlarrin kereskedelmi tevékenységét, és teljesen az irányításod alatt tarthatod.
     – Túlbecsülöd a szerepedet és a fontosságodat.
     – Shakti Hunzrin nagyasszony másként vélekedne – vágta rá Jarlaxle habozás nélkül, felemlegetve a tizenegyedik ház nagyasszonyának nevét. Noha õ nem volt tagja az Uralkodó Tanácsnak, félelmetes hatalommal rendelkezett, ugyanis a Hunzrin-ház képviselte a legnagyobb gazdasági erõt Menzoberranzanban, a jóval a város határain túlnyúló, kifinomult alapossággal kiépített hálózatának köszönhetõen.
     Quenthel nagyasszonyanya megfordult, és az õsmágusra nézett, aki már-már bocsánatkérõen biccentett Jarlaxle felé, jelezve, hogy neki ad igazat.
     – Bebiztosítottad a szövetséget a Barrison Del’Armgo-házzal. – érvelt Gromph. – Sikerült teljesen behálóznod Mez’Barris nagyasszonyt. Tekintettel a Do’Urden-házhoz fûzõdõ alapvetõ viszonyunkra, a Barrison Del’Armgo-ház támogatása nélkül a jelenlegi helyzetben senki sem merne támadást intézni a Do’Urden-ház ellen, márpedig erre Mez’Barris nem fog rábólintani.
     Quenthel szemmel láthatóan megnyugodott, és nyugodtan végiggondolta az elhangzottakat.
     – Visszatérhetek Luskanba? – kérdezte Jarlaxle némi hallgatást követõen.
     – Nem! – csattant fel a nagyasszonyanya metszõ hangon, majd halkabban folytatta: – Nem, de Beniagóhoz vezényelheted a katonáid felét a Do’Urden-házból.
     – Szóval akkor csatlakozom a keleti küldetéshez – állapította meg Jarlaxle lemondó sóhaj kíséretében, amely egyértelmûen arról árulkodott, hogy mennyire felesleges és fárasztó kalandnak tartja az utazást.
     – Nem – válaszolta Quenthel nemes egyszerûséggel.
     A válasz meglepte a zsoldost. Amit eddig a nagyasszonyanyától, vagy máshol másoktól hallott, ez a keleti küldetés sokkal inkább diplomáciai, semmint harci tevékenység. Mégis ki lenne alkalmasabb a feladatra Jarlaxle-nél?
     – Nem küldünk nagy erõket keletre – magyarázta Quenthel, de a mindig mindenre éberen figyelõ zsoldosvezér valami mást is kihallott a nagyasszonyanya ravaszkodó szavaiból, valamit, ami személyesen õt érinti. – Mi csak hadi tanácsadóként veszünk részt a harcokban, az orkok ezreit irányítjuk a háttérbõl. Nem követem el még egyszer Yvonnel hibáját. Akár diadalt aratunk az Ezüst Mocsarak felett, akár nem, a veszteségek nem lesznek számottevõek Menzoberranzan számára.
     – Felzavarod a darázsfészket – figyelmeztetett a zsoldosvezér.
     – És hagyom, hogy a darazsak kedvük szerint csípjenek – felelte Quenthel.
     Jarlaxle hosszasan ízlelgette a szavakat. Nem tudott megbékélni gondolattal, hogy Menzoberranzan kirobbant egy háborút, de a végkimenetele már fikarcnyit sem érdekli. Egyáltalán nem.
     Felmérte a környezetét, és kiválasztotta a célpontot. Hosszasan tanulmányozta Quenthelt.
     Drizztrõl szólna ez az egész? Drizzt végsõ soron egyszer már megölte Quenthelt, méghozzá igen fájdalmas módon.
     – A Do’Urden-ház vezeti a hadjáratot keleten, de te itt maradsz mellettem, hogy bármikor a rendelkezésemre állj – jelentette ki Quenthel ellentmondást nem tûrõen.
     A Drizzthez fûzõdõ viszony miatt, Jarlaxle ebben biztos volt, de nem merte szóvá tenni.
     A zsoldosvezér fejet hajtott, felismerve, hogy a találkozó ezzel véget ért.
     
     -------------------------------------------------
     
     – Tehát az Ezüstgyepûk elleni csatát Tos’un, a Do’Urden-ház nagyura vezeti – nyugtázta Gromph miután Quenthellel visszatértek a Baenre-ház otthonába. – És Tiago, a Baenre-ház fegyvermestere.
     – Így ésszerû – felelte a nagyasszonyanya. – Na, és hol van az a felfuvalkodott kölyök?
     – Itt lesz – biztosította az õsmágus. – Sos’Umptut keletre küldöd? – Mindenáron témát akart váltani, nem szeretett volna arról beszélgetni a lobbanékony nagyasszonyanyával, hogy Tiago elkalandozott a Jeges Szelek Völgyébe.
     – Ezt már Mez’barris is megkérdezte.
     – Akkor mondd el nekem négyszemközt – noszogatta õt a férfi.
     – Nem – felelte, miután alaposan végigmérte az õsmágust. – Saribel papnõ is megteszi.
     – Mennyien mennek a házunkból?
     – Néhányan – felelte Quenthel. – Összesen mintegy száz harcost küld a város, abból húszat a Barrison Del’Armgo-ház, a többi egységet az alacsonyabb házak adják a fegyvermestereikkel a soraikban, akik hírnévre vágynak. A papnõket a kisebb házak adják, és Saribelnek engedelmeskednek, a varázslók Q’Xorlarrinból érkeznek. Az összes, egyet kivéve.
     – Engem – állapította meg az õsmágus, és felettébb ügyelt rá, hogy egyáltalán ne tûnjön lelkesnek a lehetõség hallatán.
     – Nem, az egyik talpnyalód – helyesbített Quenthel Gromph nagy meglepetésére és örömére –, bárkit válassz is. A te feladatod felettébb egyszerû, õsmágus: állandó, közvetlen kapcsolatot kell tartanunk Tiago erõdjével, bárhol állítsa is fel keleten. Folyamatosan tájékozódnunk kell a háború menetérõl, és nagy erõkkel sietünk a segítségére, ha szükséges, vagy visszarendeljük, ha a helyzet úgy kívánja.
     – Mert elõsegítheti, hogy a Do’Urden-ház törvényesen is megszerezze a kellõ rangot magának, és ezzel nyersz magadnak egy második szavazatot az Uralkodó Tanácsban.
     – A keleti diadalt követõen a Do’Urden-ház magasra emelkedik majd a rangsorban, Lolth kegyeltjeként – értett egyet Quenthel az õsmágussal, és Gromph ekkor megértette, hogy a nagyasszonyanyát két cél vezérli keleten: Tiago nem eshet el, Tos’un Armgo viszont igen.
     Biccentéssel tisztelgett húga agyafúrt észjárása elõtt.
     


     HUSZONNEGYEDIK FEJEZET
     
     A TÁRS A HARCBAN
     
     Életében nem a lopakodás volt a legnagyobb erénye. Sõt, épp ellenkezõleg, a fékezhetetlen harci tomboló felettébb büszke volt rá, hogy már jóval azelõtt jelezte a közeledtét az ellenségnek, mielõtt belevetette volna magát a harcba, még akkor is, ha nyílvesszõket és dárdákat kapott érte jutalmul.
     Nem úgy mint halálában. A vámpírlét lehetõvé tette számára, hogy egybeolvadjon az árnyékokkal, ami hatalmas elõnyt jelentett neki, mert a léptei légiessé váltak, köszönhetõen annak, hogy egyszerre létezett szilárd és légnemû alakban is, mert egyszerre volt a két különbözõ sík teremtménye. Erre szüksége is volt, mert a sötételfek közt vadászott, méghozzá rájuk, a sötétség uraira, a nesztelen gyilkosokra, akik Mélysötét örök sötétségének birodalmában éltek, és a vámpír tökélyre fejlesztette eme képességét, legalábbis õ így vélte. Teljesen zavartalanul ólálkodott a drow-k, goblinok és a félig drow, félig pók testû fertelmes szörnyetegek körül. Azok sehogy sem tudtak a nyomára bukkanni, képtelenek voltak tudatosan érzékelni a jelenlétét, már csak azt érezték, hogy végigfut a borzongás a gerincük mentén, hogy feláll a szõr a karjukon vagy a tarkójukon, amikor a közelükbe ér.
     Pwent húsz drow-t ölt meg eddig, és a felébõl élõholt szolgát teremtett magának, emellett gyakorta lakmározott a goblinok vérébõl, méghozzá bõségesen.
     A legendás törpe hon idõvel az õ birodalmává vált, hisz egyetlen élõ sem ismerte annyira Gauntlgrym titkait, mint Pwent. Az összes folyosót és járatot, az összes repedést a falakon, mind az épületegyüttes korai idõszakából, mind abból az idõbõl, amikor az õsfenevad tíz esztendõre kiszabadult, és kitört a vulkán.
     Mindig is otthon érezte itt magát, mert úgy érezte, ide tartozott. Gauntlgrym Õrzõjének képzelte magát, aki a törpék lakhelyét védelmezi.
     Lénye egyik felének tudta be ezt, de volt egy másik fele is, a sötétebbik, amelyet gyûlölt, és amely képes volt akár még Bruenor, a saját királya ellen fordítani õt.
     Tudatosan próbálta elnyomni ezt a sötét oldalt, miközben egy négyes elágazás feletti kiszögellésen guggolt. Érezte, hogy a királya a közelben van, méghozzá a társaival együtt, akik szintén Gauntlgrym barátai, noha fogalma sem volt róla, hogy egykoron hol és mennyire és miért ismerte õket, ha ismerte õket egyáltalán.
     – Én királyom – formálta meg a szavakat némán, de a következõ pillanatban már vicsorgott is, és ez volt a legtöbb, amit tehetett, ennyire tudta visszafogni magát, hogy torz dühe ne törjön ki hangos, állati hörgésben.
     Természetesen nem tudott nagy, megnyugtató levegõt venni, hiszen már nem lélegzett, de azért kényelmesebb testhelyzetet vett fel, mintha hagyta volna, hogy gáznemû alakja megszilárduljon. Mohón kulcsolta össze az ujjait, harci kesztyûjének tüskéi csikorogva csúsztak egymás hátán.
     Tudta, hogy hol vannak, és tudta, hol tudna a leghatékonyabban rajtuk ütni élõholt szolgáival.
     – Én királyom – formálta meg ismét a szavakat, emlékeztetve rá magát, hogy valójában nem akar rajtaütni ezen a társaságon.
     Vagy mégis?
     Hátrafordult, és azon morfondírozott, hogy okos és taktikus lépés lenne magához rendelni élõholt szolgáit, és ekkor, fordulás közben mozgást érzékelt a szeme sarkából, méghozzá olyan közelrõl, hogy tudta, elõbb érheti csapás õt, mint ahogy mozgásba lendülhetne.
     Hogy juthattak ilyen közel hozzá a sötételfek? Miféle felderítõ lehet ez?
     Megfordult, hogy szembenézzen leendõ orgyilkosával, és közben mély morgás hagyta el a torkát, és úgy mozdult, mintha csapásra készülne.
     De nem támadott, mert Drizzt Do’Urden lépett ki elé az árnyékok takarásából.
     A vámpír alaposan végigmérte õt, nem értette, miként juthatott ilyen közel hozzá, ennyire könnyedén, ennyire észrevétlenül, ennyire nesztelenül. A sötételf kósza nem rántotta elõ a szablyáit, a mágikus pengék békésen pihentek a csípõjénél.
     Pwent és Drizzt tekintete összefonódott, és az élõholt teremtmény ekkor ismét felmordult.
     – Ott hagytalak a barlang szájában – szólalt meg Drizzt. – Barátként. Bízván benned.
     – Akkó’ bolond levél – felelte a törpe.
     – Az lennék? Az a Thibbledorf Pwent, akit egykoron ismertem nem volt gyáva.
     Amint a sértés eljutott a tudatáig, a vámpír a kószára vetette magát.
     A drow pengéi fényes villanással kerültek elõ, és úgy tûnt, hogy még el sem hagyták a hüvelyüket, de már vágott és szúrt velük. A törpe tomboló dühe és nem e világi fizikai állapota ellenére is megérezte a csapásokat, amelyek le is lassították, de csak egy pillanatig, mert ismét megvetette a lábát, hangosan ordított, és újra elõreszökkent.
     Meglepetten tapasztalta, hogy célt tévesztett, a zsákmány mellé ugrott, pedig jól mérte fel az irányt és a távolságot, csakhogy a kósza hihetetlen sebesen és könnyeden tért ki elõle.
     A szablyák ismét belemartak a testébe, miközben próbált lassítani és megfordulni, ide-oda terelgetve õt. Kibillent az egyensúlyából, és amikor végre kiszabadult szorult helyzetébõl, megpördült, készen rá, hogy leszegje a fejét, és futtából felnyársalja ostoba ellenfelét, de a drow már ott volt mellette, és pontos csapásokkal terelte hátrafelé, az oldalfal irányába.
     A vámpír nem tudta felvennni a harcot ellenfelével; bármivel próbálkozott is, a drow mindig kitért elõle, a szablyák minden alkalommal más irányból és más szögbõl sújtottak le rá.
     Az élõholt teremtmény végül felugrott a magasba, megpördült a levegõben, terpeszállásban megvetette a lábát, és jobbra-balra hadonászott a karjaival.
     Drizzt azonban addigra már eltávolodott tõle, halálos nyugalommal ácsorgott, és könnyeden pörgette a szablyáit.
     – Feltétlenül így kell ennek történnie, öreg barátom? – kérdezte a kósza.
     Pwent félig gáznemûvé változott, és a magasabb rendû élõholt teremtmény oly sebesen hajtotta végre a váratlan támadást, hogy ködpamacsot húzott maga után a levegõben. A kósza azonban már látott ehhez hasonlót, magától a vámpírtól és Feketelélektõl is, így még idejében oldalra szökkent, és amikor a törpe visszanyerte eredeti alakját, akkor harca készen várta, és íves pengéjének újabb döfésével üdvözölte õt.
     Ezt követõen oldalra iszkolt, a dühösen morgó Pwent pedig ismét megpördült, hogy szembeszálljon vele.
     – Nem ártol nekem, elf – hörgött a vámpír. – Te elfáradol, de nem én, én nem – gonosz vigyor ült ki az arcára, és fenyegetõen indult el a drow felé.
     – Mindig is bátor törpének ismertelek – mondta Drizzt
     – He? – a harci tomboló értetlenül torpant meg.
     – Ott hagytalak téged a barlang szájában, a felkelõ napra várva – magyarázta a drow. – Bíztam benne, hogy te, az a Thibbledorf Pwent, akit egykoron ismertem, bebizonyítja, hogy elég erõs és elég bátor ahhoz, hogy szembenézzen a végzetével, és megmutatja, hogy jobb sorsa érdemes. De csalódást okoztál nekem, öreg barátom. A halálban meg sem közelíted azt a törpét, akit az életben ismertem.
     – Bah, mit tudsz te?! – vágott vissza a vámpír. – Meglelém én az utam s helyem.
     – Egy helyet, ahol azokat az elveket követheted, melyeket egykoron?
     – Egen.
     – Gauntlgrym védelmezõje vagy hát? – kérdezte Drizzt.
     – Egen! – harsogta Pwent túláradó lelkesedéssel. – Gauntlgrym Õrzõje!
     – És Bruenor király sírjának oltalmazója?
     – Egen, de ezt tudod.
     – Mégis rám támadsz? Szeretett királyod bajtársára?
     – Ki innen! – ordította a törpe, és tett egy lépést elõre.
     – Mert éhes vagy – mondta a kósza, és eltette a szablyáit.
     A mozdulat hatására a vámpír ismét megtorpant, és elveszetten, értetlenül meredt a kószára.
     – Megtevék minden tõlem telhetõt, elf – nyögte.
     – Entrerit és a társait keressük.
     – Sok a drow – figyelmeztette õt a vámpír. – De vannak utak befelé.
     – Ismered ezeket az utakat?
     – Egen.
     – Akkor segíts nekünk.
     A törpe összerezzent; az arca rángatózott majd eltorzult, a felsõ ínye felhúzódott, így láthatóvá váltak hosszú, kutyaszerû fogai.
     – Én… én… én, nem lehetek veletek… a közeletekben – hebegte esdeklõ hangon. – A szag…
     – Szag?
     A vámpír mély hangon morgott.
     – Pwent! – rivallt rá a drow metszõ hangon.
     – A véred! – adott magyarázatot a törpe. – Ó, a legédesebb szag.
     – Akkor haladj elõttünk! – folytatta a kósza. – Karcold meg a sziklafalat minden egyes elágazásnál! Vezess minket a sötételfekhez, Entrerihez és a többiekhez!
     – A lány elment – hörögte a törpe. – A drow-k halálra ölték, asszem. Feletették az pókokkal…
     Hatalmas gombóc nõtt a kósza torkában, de sikerült megszólalnia.
     – Vezess minket! – kérte tõle, de ekkor mágikus fénybe borult az elõttük elnyúló terület.
     A vámpír ismét félig gáznemû, félig szilárd alakot öltött, és olyan sebesen rontott rá a drow-ra, hogy az moccanni sem tudott, biztos volt benne, hogy ott abban a pillanatban utolérte a végzete.
     Az élõholt teremtmény azonban elsuhant mellette, végigszáguldott a folyosón, és elkanyarodott a legközelebbi fordulónál. A következõ pillanatban Bruenor hangja gördült végig a járatban.
     – Elf!
     Fülsértõ hang érkezett a folyosó másik végébõl, fém csikorgott kövön, és a kósza megnyugodhatott, Pwent elvezeti õket a célhoz.
     
     -------------------------------------------------
     
     – Irigyellek – mondta Artemis Entreri Afafrenfere barátnak, aki mozdulatlanul lógott mellette.
     Ennek ellenére nem tudta rávenni magát, hogy csatlakozzon a szerzeteshez az élet utáni véget nem érõ álomban. Tudta, hogy könnyedén elérhetné a célját, ha valóban vágyna rá. Kinyithatná a zárat, hogy résnyire nyissa az ajtót, és hagyja, hogy a villámok szétmarcangolják a testét. Vagy kiszökhetne a ketrecbõl, megölhetne egy újabb drow-t, elvetné a fegyvereit, és addig harcolna, amíg a túlerõ végül legyûri. Igen, ez megfelelõ vég lenne, gondolta.
     Számos alkalommal gyõzködte magát, hogy meg kellene tenni.
     Számos alkalommal emelte fel a karját, hogy kinyissa a ketrecet a zárnál elrejtett apró szöggel.
     De minden egyes alkalommal visszahúzta a kezét.
     Dahlia odakint volt valahol, és Entreri folyton azt hajtogatta magának, hogy az elfnek szüksége van rá a kijutáshoz. Nem adhatta fel. Egyelõre nem.
     Miközben ezen morfondírozott, és próbálta gyõzködni magát, a keze ösztönösen elindult a zár felé. Ugyan mit számít mindez? Dahlia szóba sem állna vele – még akkor sem tudná rábeszélni a szökésre, ha sikerülne a lehetetlen, és meglelné a kivezetõ utat.
     Döntött hát… nem. Nincs kivezetõ út. Inkább kiszabadul a ketrecbõl, szerez magának fegyvert, megöl néhány drow-t, és ezzel véget vet az egésznek.
     Az ujjai idõközben elérték a zárat, és éppen becsúsztatta a szöget a zárba, amikor váratlanul zajt hallott, és ösztönösen visszarántotta a kezét.
     A hang irányába nézett. Yerrininae, a hatalmas termetû drider közeledett sietõs léptekkel, nyolc póklába hangos csikorgással kopogott a kemény kõpadlón. Egyik kezében Koponyazúzót, a másikban hosszú, háromágú szigonyát tartotta. Három drider követte õt a hosszúkás, keskeny helyiség szemközti fala mentén. Elhaladtak az õsfenevad verméhez vezetõ kapu, az új, díszes, mithrillbõl készült, adamantinnal szegélyezett ajtó elõtt, majd elsiettek Entreri ketrece mellett. Megálltak, hogy beszéljenek néhány sötételffel, kovácsokkal és õrökkel egyaránt. Úgy tûnt, hogy a hatalmas termetû drider utasításokat osztogat nekik.
     A driderek továbbálltak, betértek az utolsó oldalfolyosóba és elhagyták a helyiséget, az orgyilkos helyzetéhez képest jobbra, átlós irányban. Entreri tudta, hogy az a járat túlnyúlik az õsfenevad vermén, és a külsõ járatokba torkollik. A kovácsmûhely felbolydult, a sötételfek izgatottan sürgölõdtek, a goblinok becsukták a kohók ajtóit, elfojtva a nyílt lángokat.
     A terem elsötétedett, és még sötétebbé vált, amikor a drow-k mágikus sötétséget bocsátottak a kohókra, ahol az ajtók rácsain keresztül kiviláglott a parázs narancssárgás izzása.
     – Dahlia? – kérdezte Entreri suttogva, hátha az elf nõnek sikerült megszöknie valahogy.
     Dulakodás zaját hallotta hátulról, a helyiség közelebbi vége felõl. Teljesen kitekerte a nyakát, hogy megnézze, mi történik, de a sötétben semmit sem lehetett látni. Goblin visítást hallott, méghozzá olyan rémült hangon, ami még az orgyilkost is meglepte. Az ocsmány kis teremtmény a ketrece közelébe került, elég közel ahhoz, hogy láthassa, amint egy drow lepelként borul rá, és tépi-szaggatja és harapja.
     Harapja? Entreri nem tudta mire vélni a dolgot, de hinnie kellett a szemének, hiszen ott történt közvetlenül elõtte.
     Újra csatazaj hallatszott a háta mögül, méghozzá egyre hangosabban és hevesebben. Goblinok visítoztak, a sötételfek segítség után kiáltoztak, és az ellenséget átkozták. Fellázadtak volna a goblinok, találgatott az orgyilkos?
     A következõ pillanatban azonban már el is vetette az ötletet. Újabb sikoly érkezett, ezúttal egy törpétõl, amit egy sötételf rikoltása követett, de szinte azonnal el is némították.
     Újabb verekedõ páros rontott be a helyiségbe, nekicsapódtak az orgyilkos ketrecének, amitõl az himbálózni kezdett. Gyorsan a zár felé nyúlt, kiváló lehetõséget látott arra, hogy megszökjön, de abban a pillanatban, amint megpillantotta a két harcoló felet, egy sötételf nõt és egy sötételf férfit, egész testében ledermedt. A nõ sértetlennek tûnt, annak ellenére, hogy a férfi vadul csépelte õt.
     Újra és újra lecsapott ellenfelére a pompás drow karddal, mély sebeket ejtve, de a sötételf nõ ügyet sem vetett rá. Megragadta a férfit, beleharapott, és közben mély árkokat szántott az arcába karmos kezével. A férfi eszeveszetten vagdalkozott a kardjával, le is vágta ellenfele egyik karját, de a nõt ez sem állította meg, leteperte a férfit a földre, beleharapott az arcába, majd tovagurultak, be az áthatolhatatlan sötétségbe.
     Az orgyilkos továbbra sem tudta, hogy mit higgyen, és mit tegyen.
     Egészen egyszerûen nem volt értelme annak, amit látott.
     Éles fény villant a túloldalon, a kovácsmûhelyt uraló központi nagy kohó mögött, csodás fényárba borítva a helyiség azon részét. A sötétben tartózkodó sötételfek a szemük elé emelték a tenyerüket, és hátrálni kezdtek – az egyikük varázshasználóként mozgatta a kezét, de minden egyes szónál hunyorognia kellett, erõs kínokat okozott neki az éles fény. A sötétségvarázslat elûzte ugyan a bántó fényességet, de csak röpke ideig, a következõ pillanatban ismét fényárba borult minden.
     A drow nõ hátratántorodott, és ekkor olyan támadás érte, amit Artemis Entreri nagyon is jól ismert. Sistergõs, kékesfehér színû, villámló nyílvesszõ kergette a drow-t az árnyékok sûrûjébe, és ûzte el azokat a bizonyos árnyékokat, amikor becsapódott a sötételf mellkasába, messzire repítve õt.
     Újabb villámló nyílvesszõ érkezett, és az orgyilkos ezúttal már számított rá, ezért meg tudta figyelni, hogy honnan érkezik a lövedék. Azonnal felfedezte a drow íjászt, aki a mithrillajtó tövében bújt meg. Egy röpke pillanatig elgondolkodott rajta, hogy miként juthatott oda az éber és halálos ellenség gyûrûjében, de nem kellett sokat törnie a fejét, ugyanis nagyon is jól ismerte azt a drow-t, Drizzt Do’Urdent a Vadászt, és ezt a felismerést követõen már nem lepõdött meg semmin.
     Újabb fényes villanás törte meg a sötétséget, és Entreri ezúttal jobban meg tudta figyelni a támadókat: egy törpe, egy félszerzet és egy óriás termetû ember állt sorfalat egy aranybarna hajú ifjú asszonyka elõtt, aki a varázshasználókra jellemzõ mozdulatsorokat tett, fehér ruhája és fekete sálja minden egyes pörgésnél szellemfátyolként szállt a levegõben, mintha részben éteri lenne. Kék színnel átitatott ködpamacsok gomolyogtak ki ruhájának bõ ingujja alól, és úgy fonódtak rá a karjára, mintha a megidézett mágikus energia megelevenedett volna.
     – Nem – lehelte maga elé az orgyilkos, amikor a három elöl álló alak egyszerre emelte fel a kezét, és hajított el kavicsnak látszó tárgyakat. Mint kiderült, nem kavicsokat, hanem apró agyaggolyókat, amik a földet érés pillanatában széttörtek, és éles fény szabadult ki a belsejükbõl, bevilágítva az egész kovácsmûhelyt.
     – Ez lehetetlen! – tátogott Entreri némán.
     Borsószem nagyságú lángnyelv vált le az ifjú asszonyka tenyerérõl, és röppent a helyiség oldalfalához, ahol pusztító tûzlabdaként robbant fel, azonnal megsemmisítve goblinok egy csoportját, és a megmaradt sötét sarokba ûzve két sötételfet, akik a fejüket védve összekuporodtak, elõrebukfenceztek, és közben próbálták eloltani a harapós lángnyelveket.
     A négyes ekkor megindult, feltartóztathatatlanul, az útjukat villámló nyílvesszõk áradata biztosította, megbontva a rájuk váró szoros védelmi vonalat.
     Ugyanolyan hatékonysággal használták a fényt, ahogy a sötételfek szokták a sötétséget. Megvakították az ellenséget, ahogy a drow-k szokták elvenni a felszíni ellenfelek látását, csak õk a sötétség segítségével.
     A maroknyi csapat nem egyedül érkezett, a túloldalon még hevesebb csata dúlt. Drow harcolt drow ellen, drow goblin ellen, és egy magányos törpe forgolódott vadul a zûrzavar kellõs közepén. Egy törpe, aki hosszú tüskét viselt harci sisakja tetején, aki tüskés páncélt és kesztyût hordott, és akit tetõtõl talpig vér borított, és aki élvezte, hogy fürdõzhet a vérben.
     A túloldalon csatakiáltás harsant, és Tempus neve vert visszhangot a köveken és a kohók oldalán. Súlyos harci pöröly írt le széles kört a levegõben, messzire repítve egy sötételfet, aki már azelõtt meghalt, hogy földet ért volna.
     – Ez lehetetlen! – suttogta maga elé az orgyilkos ismételten, és most már kifejezetten a három harcost nézte, kíváncsi volt, hogy miként fogadják a támadóikat.
     Kürtszó harsant, dallamos ugyanakkor robajló, kellemes mégis fagyos, mintha egyenesen egy barbár isten termeibõl érkezne a hangja.
     – Ez lehetetlen! – suttogta harmadszorra is, ám ekkor meghallotta a hatalmas termetû, vadászni induló párduc bömbölését, és tudta, hogy mégis lehetséges.
     
     -------------------------------------------------
     
     Drizztnek a kedvéért jöttek le ide a mélybe, segíteni akartak neki teljesíteni a küldetését, még akkor is, ha olyasvalakit kellett megmenteni, aki korábban a Csarnok Vándorainak végzete volt, egy kegyetlen férfit, aki oly sok évvel ezelõtt levágta Regis egyik ujját!
     Regis most mégis beállt a csatasorba, és ádázul küzdött Artemis Entreriért, a Drizzthez fûzõdõ barátsága kedvéért.
     Ez természetesen nem kerülte el Bruenor figyelmét, a félszerzet hozzáállása megerõsítette a kötelékeket a csapaton belül, rámutatott az igaz barátság jelentõségére. Sokadszorra állapította meg, hogy mekkora bolond volt, amikor meg akarta szegni az esküjét, és nem akart elvándorolni Kelvin Halmához a megadott idõpontban, és végtelenül boldognak érezte magát, hogy most itt küzdhet a Csarnok Vándoraiért és oly kedves barátjáért, Drizztért.
     De valami más is hajtotta a törpét, más cél is vezérelte õt, ami erõt adott neki. A barbár és a félszerzet közé állt, és õ vezette a sort, vadul lóbálva rovátkolt csatabárdját, pajzsokat repesztve ketté és goblin koponyákat zúzva szét. Minél hamarabb el akart jutni a sötételfekhez, akik elfoglalták ezt a helyet.
     Ez Gauntlgrym, a delzouni törpék õsi otthona. Ezek a kohók, fõleg a központi nagy kohó hozta el a gazdagságot és a hírnevet Bruenor népe számára, és teremtette meg a kereskedelmi tevékenység alapjait.
     Az átok drow-knak itt nincs helyük!
     Bruenor érezte, hogy a törpe istenek szelleme ott lüktet a bensõjében; Moradin bölcsessége, Clangeddin ereje és Dumathoin titkai. Amikor legutóbb ezen a helyen harcolt, akkor hasonlatossá vált ezekhez a törpe istenekhez, és megütközött egy pokolbéli fenevaddal a Kilenc Pokol egyik legnagyobb hatalmú ördögével, egy iszonyatos szörnyeteggel, amely messze a képességei felett állt. De gyõzött. A bölcsességnek, az erõnek és a titkoknak köszönhetõen legyõzte azt a félelmetes ellenfelet, és úgy döntött, hogy ez ezúttal is így lesz.
     Egy goblin ugrott elé, a csatabárd pedig a magasba emelkedett, ahogy az apró teremtmény pajzsa is.
     Clangeddin ereje járta át Bruenor karját, amikor fej fölül lesújtott a csatabárddal. A pajzs, amelyet éppen ebben a kovácsmûhelyben készítettek, kitartott, de a csapás ereje megrogyasztotta a goblin lábát, aki térdre esett.
     Regis azonnal ott termett, és a fülén keresztül döfte le a teremtményt.
     A törpe félrerúgta a haldokló goblint az útból, és rárontott két sötételfre.
     Harci pöröly zúgott el a feje felett, mágikus nyílvesszõ érkezett oldalirányból, és mágikus lövedékek cikáztak zömök alakja körül, majd zúdultak rá az ellenségeire, megkönnyítve az útját.
     – Bah! – mordult fel Bruenor csalódottan, mert Wulfgar harci pörölye agyonzúzta az egyik drow-t, a másik pedig hátrálni kezdett, és közben goblinok után kiáltozott, hogy fedezzék õt bicegõ menekülése közben.
     – Bah! – mordult fel Bruenor ismét, és félresöpört az útjából két goblint. – Elrontjátok a mókám! – bosszankodott. A csatabárd mélyen belevágott az egyik goblin oldalába, odébb penderítve az áldozatot, amely nekiszállt a másik goblinnak, oldalra taszítva azt. Az ép goblin a törpére összpontosított, így alaposan meglepõdött, amikor a hatalmas termetû barbár nyakon ragadta, felemelte a levegõbe, és nagy erõvel a legközelebbi kohó oldalához csapta.
     – Ide nekem valami nagyot! – ordította Bruenor. Alig hagyták el a szavak a száját, a kívánsága máris teljesült, ugyanis négy rémisztõ drider bukkant fel a csatatéren. Ügyet sem vetettek Pwentre és vámpír szolgáira, elrobogtak a véres csetepaté mellett, és egyenesen a Csarnok Vándoraira rontottak.
     – Ez mán igen! – dörögte Bruenor lelkesen.
     
     -------------------------------------------------
     
     Amikor a mágikus sötétség elûzte a földhöz vágott agyaggolyóból kiszabaduló fényt, Drizzt tudta, hogy leleplezték a búvóhelyét. Leadott még egy utolsó célzott lövést, és a mágikus lövedék könnyedén hatolt át a Bruenor elõtt álló drow páncélján, majd a csatatér közepe felé fordult, a drow-k és goblinok csapata felé, amely Pwent és a vámpírjai, illetve a közeledõ vándorok közé szorult, és nyílzáport zúdított az ellenségre.
     Nem vesztegette az idõt a pontos célzással, de így is leterített egy goblint és egy drow-t a heves tüzelés közepette. Nem is az ölés volt az elsõdleges célja, hanem a zavarkeltés, hogy ne rendezõdhessenek csatarendbe, ne mozoghassanak összehangoltan.
     Az éles fülû kósza még a heves csata robajló zaján túl is hallotta a nyílpuskák pendülését. Ösztönösen lekuporodott és összehúzta magát, hogy így védekezzen az összehangolt támadás ellen, még éppen idõben, hogy elkerülje a felé záporozó lövedékeket.
     Ennek ellenére érezte, hogy egy lövedék eltalálja, majd még egy és egy harmadik is, valahogy rést találtak a páncélján, és a nyílhegyek a húsába martak. Nem szenvedett komoly sérüléseket, és bízott benne, hogy a méreg sem lesz rá hatással.
     Nem nehezedett el a karja, ezért némán hálát adott a félszerzetnek, aki különféle varázsitalokat itatott meg velük, mielõtt beléptek volna a helyiségbe, elixíreket, amelyek Regis szerint ellenállóvá teszik õket a drow méreg ellen. Mindannyian ebben bíztak.
     Drizzt felegyenesedett, villámgyorsan elõrántotta a szablyáit, és vívóállást vett fel, hogy fogadja a két drow harcos rohamát. Nem érzett tompultságot, sem bénultságot, az altatóméreg nem hatott rá. A pengéi jobbra-balra cikáztak, hangosan csilingeltek, miközben egyszerre védekezett négy másik támadó penge ellen.
     Már azelõtt lehajolt, mielõtt kiszabadult volna a két drow szorításából, így elkerülte, hogy az ellenfelei közt elrepülõ harci gerely az arcába fúródjon.
     – Guen! – kiáltotta. A háttérben álló drow nõ újabb harci gerelyt vett kézbe.
     Hátravonta a karját, újabb dobásra készen, de arra már nem került sor. A karja és az egész teste oldalra billent, és a következõ pillanatban egy háromszáz kilós párduc karmos mancsai alatt találta magát.
     A kósza nem gyönyörködhetett a látványban, teljes köröket írt le a szablyáival, elõbb keresztbe fektette azokat a teste elõtt, majd visszakézbõl támadott velük. Próbált felmérni az ellenfeleit, hogy kiderítse melyikük a gyengébb, a sebezhetõbb. De ezek képzett és tapasztalt harcosoknak bizonyultak, és számos alkalommal harcoltak már egymás oldalán, így Drizzt nem tehetett egyebet, mint hogy védi magát és kordában tartja õket.
     Be kellett látnia, hogy segítségre lesz szüksége ahhoz, hogy kitörhessen szorult helyzetébõl. Guenhwyvar irányába nézett, és szólni akart neki, hogy igyekezzen, de ekkor észrevette a dridereket.
     Az egyikük a fekete párducot vette célba, és vad rohamot indított ellene, ezért a sürgetésbõl inkább figyelmeztetõ kiáltás lett.
     
     A terem ajtaja kivágódott, meglepve a benn tartózkodó drow nõket. Egyszerre pattantak fel a helyükrõl és fordultak meg varázslásra készen, de a behatoló közéjük tartozott, az a papnõ volt, akit felderítõútra küldtek.
     – A kovácsmûhely, úrnõ! – kiáltotta a fiatal drow magas fejhangon Berellipnek.
     Berellip Xorlarrin az alsó ajkát harapdálta, és közben nagyravágyó fivérét és az ostoba Tiagót átkozta magában. Túl sok harcost vittek magukkal, Q’Xorlarrin sebezhetõvé vált.
     – Hívd ide az õröket a bányákból, és az összes goblin munkást! – adta parancsba. – Hol van Yerrininae.
     – Csatlakozott a harchoz a dridereivel – jelentette a fiatal papnõ, és Berellip elégedetten bólintott.
     Már éppen arra készült, hogy kiadja a megfelelõ utasításokat, és csatasorba rendezze a papnõket, amikor észrevette, hogy a fiatal papnõ ajka remeg. Lerítt róla, hogy még nem végzett, hogy tartogat még valami meglepetést a számára.
     – Mi az? – förmedt rá Berellip.
     – Az a csavargó – magarázta a fiatal papnõ –, az a Drizzt Do’Urden itt van Q’Xorlarrinban!
     Berellip nagy levegõt vett, a szeme kiguvadt, és majdnem megbicsaklott a lába a döbbenetes hír hallatán. Végighordozta a tekintetét a többi papnõn, de õk teljesen tanácstalannak tûntek.
     Átfutott az agyán, hogy learathatná a babérokat, hogy megszerezhetné a trófeát, és akkor Tiago Baenre évtizedeken át szenvedhetne, amiért Saribelt választotta hitveséül.
     – Hívjátok az õrséget! – adta parancsba, de nem tudta folytatni, mert ekkor éles szúrást érzett, behatoltak az elméjébe, és vizenyõs hang járta át a gondolatait.
     Erõsebbek nálad – mondta a hang, és Berellip zavartan nézett körül. Ne bocsátkozz harcba a csavargóval Xorlarrin-ház leánya. Erõsebb nálad.
     – Methil – suttogta maga elé Berellip.
     – Úrnõ? – kérdezte a fiatal papnõ és az egyik társa egyszerre.
     Berellip hevesen pislogott, próbált ismét a szobára összpontosítani. Vitába akart szállni az agyszívóval, de azt sem tudta, miként léphetne kapcsolatba vele. Biztos volt benne, hogy õ szólt hozzá, figyelmeztetõ szavai ott keringtek a gondolatai közt.
     – Indulunk! – közölte Berellip a többiekkel.
     – Harcra fel! – lelkendezett az egyik papnõ.
     – Nem! – hûtötte le a kedélyeket Berellip. A csoport legidõsebb és legerõsebb tagjához fordult. – Hívd vissza az összes katonát, akit csak elérsz – adta parancsba, majd a többiekhez szólt. – Le a bányákba. A bányákba, és még mélyebbre.
     – Elmenekülsz a hitehagyott elõl? – érkezett a vakmerõ kérdés az egyik papnõtõl.
     Ugyanebben a pillanatban ismét felharsant az agyszívó vizenyõs hangja Berellip fejében. Elfoglalják a termet, mielõtt odaérnél. Erõsebbek nálad.
     – Egyedül jött? – kérdezte Berellip a fiatal papnõtõl, miközben folyamatosan Methil megállapításán morfondírozott.
     A fiatal lány megrázta a fejét.
     – Szöv… szövetségesekkel – hebegte. – És, úrnõ, elveszett társaink is itt vannak, és Drizzt oldalán harcolnak! – a mondat végére egészen elfogyott a hangja. – Mind élõholtak, úrnõ, és egy törpe vámpír parancsol nekik.
     Berellip ismét elátkozta a testvérét és Tiagót, majd átfutott az agyán, hogy a vadászcsapat talán mégis rátalált Drizztre, és vereséget szenvedtek. Elképzelhetõ, hogy ez a csavargó pont Tiagón keresztül jutott el Q’Xorlarrinba? Túl sok volt ez már neki, ilyen kevés tudás birtokában képtelen volt megfejteni a talányt, nem értette, hogy mi folyik körülötte.
     Bármi álljon is a háttérben, neki most a várossal kellett foglalkoznia, és azokkal, akik ott maradtak. Ugyan mi maradna a családjából, ha kitartana és szembeszállna az ellenséggel, és a végén veszítene, ahogy azt az agyszívó megjósolta? Zeerith nagyasszony elveszett csarnokokat találna, az álma romba dõlne.
     Berellip mélyet lélegzett. Ha harcba szállna az ellenséggel, és vereséget szenvedne, akkor Zeerith nagyasszony csapdába sétálna!
     Nem! Életben kell maradnia, hogy figyelmeztethesse Zeerith nagyasszonyt, és egész Menzoberranzant.
     – Le a bányákba! – adta parancsba még egyszer, és kivezette a társaságot a lakosztályából.
     
     -------------------------------------------------
     
     Ez kész õrület, gondolta Entreri. Bal felé fordult, és a közeledõ vándorokat nézte, majd a három rohamozó driderre pillantott, akik igyekeztek útjukat állni.
     De még ez a szó sem fejezte ki kellõképpen azt, ami tõle balra zajlott a teremben: élõholt drow-k harcoltak élõ drow-kkal és goblinokkal, és az a fékezhetetlen törpe – akirõl az orgyilkos úgy vélte, hogy Bruenor egykori pajzstörpéje –, újra és újra megmártózott a lekaszabolt ellenség vérében.
     És ha ez még nem zavarta volna össze eléggé az elméjét és az érzékeit, füstfelhõ jelent meg a levegõben, amely a kürtszó dallamának ritmusára örvénylett, és egy osztagnyi harcos bukkant elõ a felleg sûrûjébõl. Barbár harcosok ugrottak vagy csak egyszerûen zuhantak le a földre, és gondolkodás nélkül belevetették magukat a harcba.
     Nem mérlegelték, hogy ki az ellenfél.
     Mindannyian egy-egy bárdot szorongattak a markukban, amivel bármit lekaszaboltak, ami csak az útjukba került, legyen az akár goblin vagy drow, élõ vagy holt, nekik semmi sem számított.
     Berzerkerek, ismerte fel õket az orgyilkos, és vélhetõen egyenesen a Harcosok Nyughelyérõl érkeztek.
     Nem tudta eldönteni, hogy nyugton maradjon-e, és várja meg a végkifejletet, vagy valamilyen módon csatlakozzon a harcoló felekhez. Ismét felnyúlt a zárhoz, és a szöggel könnyedén kinyitotta, de szorosan tartotta a ketrec ajtaját, még mindig nem volt biztos benne, hogy ez a megfelelõ lépés, és egyáltalán nem vágyott Berellip védõrúnájának villámcsapásaira.
     A lába és a bordái még mindig sajogtak az ütlegeléstõl, amit a dridertõl kapott. Óvatosan ránehezedett sérült lábára, hogy ellenõrizze, megtartaná-e a súlyát egyáltalán. Ekkor úgy döntött, hogy félreteszi az aggályait, és elõhívta a bensõjébõl a vérbeli harcost, aki nem foglalkozik a fájdalommal, ha a szükség úgy kívánja.
     És a szükség máris úgy kívánta. Észrevette, hogy Drizztet sarokba szorította két képzett drow harcos, és már egy harmadik is sebesen közeledett, kardokkal a kezében.
     – Az alsó szintekre! – kiáltotta egy negyedik sötételf a futva érkezõnek, aki bólintott ugyan, de nem engedelmeskedett.
     Nem bizony, sõt mi több, Entreri felé vette az irányt, és vérre szomjazva, mohón szorongatta pengéi markolatát, a szándéka egyértelmûen kiviláglott vörösen izzó szemébõl.
     Entreri hintáztatni kezdet a ketrecet.
     – Nem kapnak vissza téged, iblith! – kiáltotta a drow, és amint odaért a ketrechez, már döfött is. A penge behatolt a rácsok közé, az orgyilkos ekkor azonban ügyesen megpörgette a ketrecet, a penge a vasrudak közé szorult, és kifordult a drow tenyerébõl.
     Ezzel egy idõben Entreri kinyitotta a ketrec ajtaját, háttal állva a rácsok közé szorult pengének és hátrafelé felugrott a levegõbe. Ismét villám csapott ki a védõrúnából, de számított rá, és már hozzá is szokott, az ellenfele azonban nem.
     A villámba zárt energia végigáramlott a pengén, majd a markolaton keresztül behatolt a drow testébe, aki elõbb meglepõdött, majd fájdalmasan felüvöltött, és eleresztette a kardot.
     A ketrec leírt egy kört, és a szikrázó villámokkal övezett ajtó mohó, tátott szájként közeledett a harcos felé.
     A drow azonban fürgén odébb ugrott, majd elhátrál, de elõbb elvetõdött, hogy visszaszerezze a kardját.
     Csakhogy a kard már nem volt ott, ahová esett.
     A pörgõ, villámokat szóró ketrec pedig üres volt.
     A földön fekve, meglepetten és döbbenten, semmi esélye sem volt Artemis Entreri ellen. Az elsõ szúrást sikerült hárítania, még a másodikat is félre tudta söpörni, és a lábát is majdnem sikerült maga alá húzni.
     Majdnem.
     Érezte, hogy vér bugyog fel a torkából, érezte, hogy az ember harcos kicsavarja a másik kardot a kezébõl, érezte a padló rideg érintését, amely váratlanul roppant fagyossá vált.
     Roppant fagyossá.
     
     -------------------------------------------------
     
     Wulfgar egész hordányi vérre szomjazó goblin gyûrûjébe került, akik egymást tiporva próbáltak a zsákmány közelébe férkõzni.
     Regisnek csak egy ellenféllel kellett szembenéznie, de szívesen helyet cserélt volna hatalmas termetû barátjával. Ez ugyanis egy drow volt, egy kiválóan képzett és pazarul felszerelkezett sötételf harcos, és elég volt egyetlen pengeváltás – elõreszaladó vívótõrét könnyedén söpörték félre, az arca felé tartó kardot pedig csak az utolsó pillanatban sikerült odébb terelnie – ahhoz, hogy belássa, össze sem lehet hasonlítani a harci jártasságát az ellenfeléével.
     A drow támadásba lendült, szabad szemmel alig lehetett követni a mozdulatait, és a félszerzet semmi egyebet nem tehetett, csak hátrált, és az is megfordult a fejében, hogy menekülésre használja a térugrást, amit a varázsgyûrûje tett lehetõvé a számára!
     Inkább mégsem, egy kígyó került a keze ügyébe, amely visszanõtt a tõrre. Megragadta, és menekülés közben a drow harcosra hajította. A kígyó sebesen felmászott a férfi torkáig, a vigyorgó kísértet megjelent a válla felett, a lába pedig kicsúszott alóla, amikor a nyakánál fogva erõsen hátrarántották.
     – He-hej! – ujjongott Regis, és már szökellt is elõre, hogy leszúrja a harcost, de döbbenten torpant meg, amikor a drow kifacsarodott testhelyzetben hátradöfött a pengéjével, egyenesen bele a kísértet pofájába, amely ettõl azonnal eltûnt.
     A sötételf feldobta magát a levegõbe, és mielõtt a félszerzet tehetett volna egy újabb lépést elõre, már talpon is volt.
     – Wulfgar! – kiáltotta Regis, és elhajította a második kígyót is. A harcost ismét fojtogatni kezdte a kísértet, de õ ismét hátradöfött kiszabadulva a szorításból, és azonnal talpon volt.
     És támadott, a félszerzet pedig belelõtt az arcába kézi nyílpuskájával.
     A drow megtántorodott, Regis a földre vetette magát, és a következõ pillanatban Égisz-agyar zúgott el a feje felett, majd találta telibe a sötételfet, és repítette messzire.
     – Jól harcoltál! – dicsérte meg õt a barbár.
     A félszerzet biccentett, majd feltápászkodott a földrõl. Nem értett egyet a barátjával, de rettenetesen örült neki, hogy ilyen kiváló és pótolhatatlan bajtársakkal van körülvéve… és hogy efféle különleges és hasznos játékszereket hordanak maguknál.
     És akkor örült ennek csak igazán, amikor felbukkantak az újabb szörnyetegek. Három borzalmasan torz lény rontott a csatatérre, hatalmas termetû, félig drow, félig pók testû teremtmények, amelyek messze a félszerzet képességei és harci tudása felett álltak, agyafúrt játékszerek ide vagy oda.
     
     -------------------------------------------------
     
     A drow ádázul küzdött, felfelé döfött a késével, de Guenhwyvar leszorította a kezét karmos mancsával, a hátsó lábával pedig kaparó mozdulatokat tett. Az egyik hátsó lába fogást talált, hátrarúgott, és a puszta ereje elég volt ahhoz, hogy megbontsa az összegömbölyödött drow védelemét. Noha kiváló minõségû páncélt viselt, a párduc karmai újra és újra beleakadtak, és módszeresen elszaggatta a tartó- és összekötõ szíjakat, fokozatosan lefejtve a páncél darabkáit, és az újabb kaparó mozdulatnál már húst ért.
     A drow kétségbeesetten próbált kiszabadulni, oldalra dobta magát, Guenhwyvar pedig az egyik mancsán visszahúzta a karmait.
     Amennyiben a sötételf ezt részsikerként élte meg, akkor hatalmasat tévedett, a mancs ugyanis visszatért, méghozzá az arcát célozva meg, kieresztett, hajlott karmokkal.
     Hatalmas ütés érte a fekete párducot a hátsó fertályán, amitõl oldalra fordult a teste. A drow, akit a megpördülõ párduc magával rántott, hatalmasat visított, részben a fájdalomtól, részben a benne fortyogó dühtõl. Guenhwyvar visszarántotta a mancsát, letépve a szerencsétlen drow arcát. Még meg sem állapodott a sötételf teste, a fekete párduc már kiütötte a hátsó fertályába fúródott dárdát, és félelmet nem ismerve ugrott neki a közbeavatkozó drider törzsének.
     A drider elõrébb araszolt, felkészült a becsapódásra, és a feles lándzsájával próbálta féken tartani a fekete párducot.
     A nagymacska nem hagyta levegõhöz jutni, karmolt és harapott, az állkapcsával folyamatosan a drider arcát kereste, egyre hátrébb és hátrébb szorítva, míg végül sikerült feljebb kapaszkodnia, ahonnan még hevesebben tudta támadni. A két teremtmény elterült a földön, és egymásba gabalyodva gurultak jobbra-balra a halálos birkózás közepette.
     A drider segítségért kiáltott, de a goblinoknak eszük ágában sem volt közel menni ehhez a fékezhetetlen és legyõzhetetlen fekete állathoz, és úgy tûnt, hogy alig akad sötételf a közelben.
     A drider ismét kiáltott, de rémülten kellett tapasztalnia, hogy egyenesen Guenhwyvar kitátott pofájába ordít. A párduc állkapcsa keményen csattant a drider arcán.
     
     -------------------------------------------------
     
     – Válaszd szét õket, te lyány! – kiáltotta Bruenor, de Catti-brie már bele is kezdett a varázslatba. Elõrelépett, a jobbján a törpével, a balján a félszerzettel, és a barbár harcossal, aki Regis balján állt. Kinyújtotta a karját, és lángcsóvát lövellt a középen haladó driderre.
     A megtámadott teremtmény felsikoltott fájdalmában, és próbált jobbra húzni, mert a hevesen lobogó tûzfal elzárta a másik utat, de épphogy csak kimenekült a vakító lángok közül, Égisz-agyar találta telibe, amitõl megszédült, és visszatántorgott a pusztító tûzbe.
     Catti-brie hátrébb lépett és Bruenor mögé helyezkedett, aki oldalra húzódott, majd azonnal újabb varázslatba kezdett.
     A szélen haladó drider támadásba lendült a tûzfal forró oldalán, Bruenor pedig elébe ment, hogy fogadja a rohamot. Futás közben térdre ereszkedett, hogy kitérjen az elõrelendülõ lándzsa elõl, és belevájta a fejszéjét az egyik kitinpáncélos póklábba.
     A feje fölé emelte habzó korsót ábrázoló körpajzsát, hogy hárítson egy újabb döfést, és ismét lesújtott a szörnyeteg lábára.
     A törpe ekkor meglepetten és vaksin ugrott hátra, ugyanis sistergõs villám zúgott el a feje felett, és csapott bele a lény testébe, hátrataszítva a szörnyet.
     Catti-brie idézte meg a villámot, jött rá Bruenor. Az ellenfele mögött idõközben feltûnt a középsõ drider, aki hasztalan próbálta eloltani a testét mardosó lángnyelveket. A tovacikázó villám ereje hátravetette a tûzoltással bajlódó dridert, a lábai összegabalyodtak, és összeesett, a mohó lángok még mindig égették a bõrét.
     Miután magához tért, Bruenor lendületet vett, és úgy döntött, hogy megrohamozza a kiszolgáltatott dridert. Catti-brie ekkor azonban megérintette a vállát, és újabb varázsigéket mormolt az orra alatt.
     A törpe váratlanul végtelenül könnyûnek érezte a lábát – légiesnek! Catti-brie könnyedén a levegõbe emelte õt, majd elhajította, akár egy élõ lövedéket, és Bruenor kecsesen szállt a még mindig küszködõ szörnyeteg irányába.
     A törpe a drider fölé ért, túl közel ahhoz, hogy a teremtmény megfelelõen használhassa hosszú lándzsáját.
     A szörnyeteg ezért inkább harapott, de csak a kemény, kör alakú pajzs szélét ízlelhette meg. A következõ pillanatban Bruenor csatabárdjának rovátkolt feje jelent meg a szeme elõtt.
     
     -------------------------------------------------
     
     A legnagyobb termetû drider átgázolt a tûzfalon. Egyik kezében súlyos buzogányt, a másikban hosszú háromágú szigonyt tartott. Ügyet sem vetett az apró félszerzetre, a pillanatnyilag fegyvertelen Wulfgart vette célba, és már döfött is a szigonnyal.
     A barbár harcos hátraugrott, majd elõrevetõdött, és próbált oldalra gurulni, de a hosszú szigony utolérte õt, áthatolt a csizmáján, és belefúródott a lábfejébe!
     Összeszorított fogakkal hörgött a fájdalomtól, és próbált kitérni a póklábak, és a lefelé csapódó buzogány elõl.
     A félszerzet oldalról rohamozott, felugrott a levegõbe, és közben elsütötte kézi nyílpuskáját. Ezúttal nem méreggel töltötte meg a nyílhegyet, mert erõsen kételkedett benne, hogy bármilyen méreg hatással lenne a pókszerû teremtményre. Azt a kísérleti lövedéket használta, amelyet Cadderly mintájára készített: a hatás olajával teletöltött üvegcsét helyezett el a lövedék belsejében.
     A lövedék célt ért, de épphogy csak megkarcolta a teremtmény törzsét, ugyanakkor a becsapódás erejétõl összetört az üvegcse. A hatás olaja kiömlött és berobbant, meglepve a dridert, amely megtántorodott. A félszerzet ugyanakkor nem lehetett elégedett, nem éppen erre a hatásra számított. A robbanás inkább csak meglepte a szörnyeteget, de nem okozott súlyos sérülést, nem sikerült jól beállítani a robbanás irányát, a felszabaduló energia jelentõs része az ellentétes irányba szabadult el, átrepítve a kettétört lövedék hátsó részét a termen.
     A félszerzet nem lassított, ezért Wulfgar sem tétovázhatott, nem hagyhatta magára a bajtársát. A Pók hû maradt a hírnevéhez, ügyesen felmászott a drider egyik lábán, és mélyen beledöfte a keskeny vívótõrt a törzsébe.
     Ezúttal már sikerült megsebeznie, méghozzá fájdalmasan. A drider felüvöltött, eleresztette a barbár lábába döfött háromágú szigonyt, hogy a szabad kezével lesöpörhesse magáról a kellemetlen félszerzetet.
     Regis messzire repült, és többször is átbucskázott a fején, de nem foglalkozott a sérülésekkel, megfordult, felpattant, és újabb rohamra készült. Nem maradt rá esélye, a hatalmas termetû szörnyeteg ugyanis jóval gyorsabb volt, mint gondolta. Még talpra sem tudott kecmeregni, amikor a drider már ott tornyosult felette, négy mellsõ lábát a levegõbe emelte és felágaskodott, hogy még nagyobb erõvel tudjon lesújtani a buzogánnyal.
     A buzogány útnak indult, de Regis még a becsapódás elõtt elájult.
     Szerencséjére.
     
     -------------------------------------------------
     
     Egyszerre támadtak rá jobbról és balról, és mind a ketten két kardot forgattak. És ami még rosszabb, a jobb oldali felváltva szúrt és vágott, a bal oldali viszont pörgetni kezdte a pengéit a levegõben.
     Drizzt egymástól függetlenül mozgatta a karjait, a bal oldalon függõlegesen tartotta a pengéjét, és úgy védekezett, a jobb oldalon felváltva hárította a döféseket és vágásokat. Minden egyes fémes csattanás Drizzt Do’Urden páratlan harci képességeirõl árulkodott, ez a két drow ugyanis magasan képzett harcos volt, összehangoltan mozogtak, látszott rajtuk, hogy számos harcot vívtak már meg egymás oldalán.
     A kósza azonban nem tudott kiszabadulni szorult helyzetébõl, csak annyit tehetett, hogy távol tartja magától a halálos pengéket. A társaira pillantott, hátha a segítségére tudnának sietni, de ekkor megpillantotta a lángoló tûzfalat és a hatalmas termetû, iszonyatos dridert. Guenhwyvart kereste a tekintetével, de a párduc is az életéért küzdött, törött lándzsa állt ki a hátsó fertályából, és ádáz csatát vívott egy driderrel.
     Vadul pörögtek a pengék a balján, és az egyik kard kiszámítható mozgása váratlanul megtört, és alacsonyan elõretört. Drizztnek oldalra kellett lépnie, és kénytelen volt lefelé rántani Csillámot, hogy hárítsa a ravasz támadást. Azzal, hogy oldalra kellett lépnie, elkeserítõen nagy hátrányba került a jobb oldali harcossal szemben. A drow alacsonyan döfött, lefelé kényszerítve a kósza másik pengéjét is, majd egyszerre döfött alacsonyan és magasan.
     Túlságosan gyorsan.
     Drizzt nem tudott hárítani.
     Csakis az ugrás maradt, és abban a szorult helyzetben egyetlen lehetõséget látott a menekülésre. Elrugaszkodott, és hátraszaltót vetett. Tudta, hogy a harcosok üldözõbe veszik, és tisztában volt vele, hogy ugyanolyan szorult helyzetben lesz a földet érést követõen, mint az ugrás elõtt.
     Tudta, hogy eljött a végzete, és ha ez még nem lett volna elég, a hátraszaltóval átugrott egy harmadik drow harcos feje felett, aki a földön csúszva érkezett a háta mögül.
     Drizzt kecsesen ért földet, széles köröket írt le a szablyáival, immáron hat pengével kellett szembenéznie.
     Vagy mégsem. Nem egy újabb drow-t, hanem egy embert ugrott át, aki két drow kardot forgatott egyszerre, méghozzá a Melee-Maghtere-bõl kikerülõ fegyvermesterek képzettségével és ügyességével. Úgy forgatta azokat a pengéket, mint maga Drizzt Do’Urden!
     – Siess, ostoba! – rivallt rá az orgyilkos, miközben közé és a két sötételf harcos közé állt.
     A kósza elõreugrott, és egyúttal kifordult oldalra. „Jobbra!” – kiáltotta, és Entreri a legjobb pillanatban penderült a kósza bal oldalára, hogy szembenézzen az ott lévõ harcossal, míg Drizzt átgördült társa hátán, hogy felvegye a harcot a másik támadóval.
     Most már támadások is vegyültek a védekezõ mozdulatok közé, Drizzt és Entreri egymás tükörképeiként harcoltak, gyorsan és könnyedén találták meg a közös ritmust, a képzett és tapasztalt harcosokkal szemben. A Xorlarrin-ház mindkét harcosa képes volt rá, hogy jó ideig tartsa magát ezekkel a félelmetes ellenfelekkel szemben, és éppen ezért kölcsönösen úgy vélték, hogy összeszokott csapatmunkával képesek gyõzelmet aratni.
     Mind a ketten rosszul gondolták.
     Drizzt és Entreri megközelítõleg sem harcolt annyit együtt, mint a két drow, de ez mit sem számított. Az õ esetükben ennek nem volt jelentõsége, tökéletesen illettek egymáshoz, mindenben azonnal megértették egymást.
     A kósza támadásba lendült, Csillám és Jéghalál félelmetes sebességgel cikáztak a levegõben, és fokozatosan hátrébb szorította ellenfelét. Drizzt azonban nem követte, váratlanul hátralépett, lekuporodott, és megpördült.
     Az orgyilkos érzékelte, hogy a társa eltávolodik tõle, és élesen fülelt a neszekre, hogy mikor tér vissza a helyére. Amikor ez megtörtént, gyors csapássorozatot mért ellenfelére, hogy lefoglalja minden figyelmét, majd a megfelelõ pillanatban felugrott a levegõbe, és a lábait szélesen széttárta. Megvárta, amíg a kósza átsiklik alatta, majd megpördült a levegõben, hogy fogadja az ellenkezõ irányból érkezõ drow rohamát.
     És ekkorra már, noha szívdobbanásnyi idõ telt csak el, Drizzt mindkét pengéje áthatolt a meglepett drow védelmi vonalán, aki Entreritõl számított csapásra, ezért követte is õt a szemével, amikor felugrott, és csak akkor vette észre a földön csúszó kószát, amikor már túl késõ volt.
     Drizzt visszahúzta véres pengéit, egyik lábával megtámaszkodott a talajon, a másikkal lendületet vett, megpördült a tengelye körül, és ezzel a lendülettel fellökte magát a levegõbe. Mire álló helyzetben befejezte a pörgést, Csillámmal kivégezte a már amúgy is súlyosan sebesült harcost.
     Megfordult, hogy megnézze, Entreri hogyan boldogul, de annak az ellenfele iszkolt onnan, ahogy bírt, és az orgyilkos nem veszõdött azzal, hogy a nyomába eredjen. Ide-oda cikázva vágott át a csatatéren, és a terem túlsó végén lévõ ajtó felé igyekezett.
     Már félúton járt, átugrálva és kerülgetve a társai, a goblin rabszolgák és a sötételf vámpírok megcsonkított tetemeit, amikor zömök és erõs alak bukkant elõ a semmibõl, egyenesen nekirepült, és leterítette a földre.
     Thibbledorf Pwent szorosan magához szorította a drow-t, majd egész testében rázkódni kezdett, és a tüskés páncél ízekre szedte a szerencsétlen harcost.
     Drizzt megfordult, és a tûzfal, illetve a Csarnok Vándorai irányába nézett. Bruenort és Catti-brie-t nem látta, ahogy a három drider közül is eltûnt kettõ. A tûzfal kitakarta a harcot. Regist azonban nagyon is jól látta, ahogy a fölé tornyosuló hatalmas termetû dridert is, aki felágaskodott, és gyilkos csapásra emelte a buzogányát – Ámbra buzogányát, ismerte fel a kósza!
     – Regis! – kiáltotta kétségbeesetten.
     
     -------------------------------------------------
     
     A tûz ropogásán, a kardok csattogásán, a sebesültek jajgatásán, a Pwent szolgáinak hörgésén túl is hallható mennydörgõ robaj rázta meg a termet, amikor Égisz-agyar felemelkedett a levegõbe, hogy útját állja Koponyazúzónak. A barbár és a drider is torkaszakadtából ordított, amikor a két fegyver összeért, a kiáltásuk és a fémek csattanása visszhangot vert a kovácsmûhely falain.
     Wulfgar mindenképpen meg akarta oltalmazni Regist, aki mozdulatlanul, sõt eszméletlenül feküdt a padlón, ezért oldalra araszolt, a drider azonban belépett elé, hogy az útját állja, a buzogánnyal pedig okosan a feje felé döfött. A barbár függõleges irányban csapott a harci pöröllyel, hogy félresöpörje a buzogányt, de benn akadt a lélegzete, amikor rádöbbent, hogy a döfés cselvetés, csak arra használta fel, hogy a lehetõ legjobb szögben sújthasson le ismét a félszerzetre.
     Wulfgar elhajította Égisz-agyart. Nem tudott kellõ erõt beleadni a dobásba, ezért inkább csak figyelemelterelésnek szánta, hogy egy kis idõhöz jusson. Elrugaszkodott, és megragadta Koponyazúzó nyelét Yerrininae marka felett.
     A barbár izmai megfeszültek, ahogy próbálta visszafogni a drider karját. Egy közönséges férfi mit sem ért volna a szörnyeteg ereje ellen, egyszerûen csak a buzogány feje után szállt volna a levegõben.
     Wulfgar azonban kitartott, és amikor a szörnyeteg hátrarántotta a buzogányt, már készen állt, megpördült, felugrott a levegõbe, és nekicsapódott a drider törzsének.
     Szemtõl szembe kerültek egymással, és a két félelmetes harcos vad birkózásba kezdett.
     Yerrininae beleharapott a barbár bal vállába. A fogai mélyre hatoltak, és Wulfgar érezte, hogy méreg áramlik a testébe azokból a fogakból.
     Nem aggódott, tudta, hogy Regis varázsitala megóvja õt.
     Összekapaszkodva, kifacsart testhelyzetben birkóztak egymással. A drider felemelte az egyik lábát, és a barbár azonnal tudta, hogy agyon akarja tiporni a félszerzetet. Egy utolsó, kétségbeesett mozdulattal oldalra rántotta a szörnyeteget, és kis híján mind a ketten nekizuhantak a tûzfalnak.
     Yerrininae még erõsebben harapott, és közben elõrelódult, hátrafeszítve ellenfele hátát. A barbár harcos beékelte szabad jobb kezét a drider álla alá.
     Wulfgar megfeszítette a mell- és vállizmait, mélyrõl jövõ morgással ûzte el a fájdalmát, és próbálta minél jobban megnehezíteni a drider dolgát.
     Körbe-körbe tántorogtak a nyolc kopogó póklábon, olyan látványt nyújtva, mintha két kétlábú harcos küzdene egy óriáspók hátán. Elõre-hátra imbolyogtak, hol majd’ nekiütköztek a tûzfalnak, hol vészesen közel toporogtak a földön fekvõ félszerzethez.
     A barbár belenyomta a kisujját a drider szemébe, aki emiatt kénytelen volt engedni a szorításon.
     – Tempus! – üvöltötte a barbár. Részben erõt akart meríteni a kiáltásból, részben meg akarta szólítani az istenét. Minden erejét beleadva balra feszítette a félig drow, félig pók testû szörny fejét, amely azonban megragadta és megrántotta a csuklóját szabad kezével.
     Wulfgar váratlanul eleresztette Yerrininae állát, és hagyta, hogy elrántsa a karját a csuklójánál fogva, és a másik, szabad kezével kapaszkodott bele ismét az arcába. Kifordította a vállát, és föntrõl lefelé keményen belefejelt ellenfele arcába.
     A tûzfal ekkor elenyészett, és a túloldalon láthatóvá vált a két halott drider. Bruenor éppen az egyik testén állt, és kidülledt szemmel, hitetlenkedve nézte a két gigász egészen hihetetlen küzdelmét. Catti-brie is tátott szájjal bámult, akárcsak Drizzt és Entreri, annyira megdöbbentette õket a látvány, hogy képtelenek voltak cselekedni.
     Wulfgar ismét fejelt, majd tolni kezdte ellenfelét, az összes izma pattanásig feszült. De Yerrininae ellenállt, és visszalökte a barbárt, inas izmai csillogtak az izzadságtól.
     A drider kis híján hanyatt vágódott, de hátranyújtotta a hátsó lábait, és erõsen megtámaszkodott a talajon.
     Yerrininae hibát vétett. Hanyatt kellett volna vágódnia.
     Csapdába esett, többé nem tudott szabadon mozogni, egy helyben ragadt, ellen kellett volna állnia valahogy a barbár harcos nyomásának, amire nem volt képes. A háta meghajlott, Wulfgar pedig tovább nyomta õt hátrafelé, a bal könyökével pedig próbálta hátrafeszíteni a fejét.
     Minden erejét beleadva ránehezedett ellenfelére, majd még egyszer, miután a drider visszalökte õt. Harmadik alkalommal sem érte el a célját, negyedszerre azonban már nem tudott ellenállni neki a szörnyeteg.
     Wulfgar ismét az arcába fejelt, és Yerrininae sorsa ekkor megpecsételõdött. Nem azért, mert hátratántorodott vagy hanyatt vágódott, hanem mert az izmai és a csontjai egyszerûen nem bírták már tovább a nyomást.
     Olyan hangos reccsenéssel tört ketté a gerince, mint amikor Égisz-agyar és Koponyazúzó összecsattant.
     Wulfgar még egyszer ránehezedett a drider törzsére, de már nem volt rá szükség, a munka elvégeztetett. A barbár harcos dühe elpárolgott, az erõ kiszállt a tagjaiból. Megroggyantak a lábai, és hátrafelé lebucskázott a driderrõl, amely stabilan állt nyolc karcsú póklábán. A törzse természetellenes szögben, kifacsarodva állt, a gerince ripityára tört.
     Csend ereszkedett a kovácsmûhelyre, hátborzongató csend.
     


     HUSZONÖTÖDIK FEJEZET
     
     EGY ÕSI ISTEN HÍVÁSA
     
     Nem csak Entreri és a Csarnok Vándorai maradtak a teremben. Pwent is ott volt még a szolgáival, noha a harc végére alig maradt belõlük. Az egyikük szánalmasan kúszott-mászott a földön, mindkét lábát és az egyik karját is lemetszették.
     Hárman maradtak a megidézett berzerkerek közül. A Wulfgar és az iszonyatos drider közt lezajlott gigászi küzdelem csatazaja és látványa még õket is megdöbbentette, egy pillanatra megtorpantak, ugyanakkor õk egyetlen ok miatt jöttek: hogy annak az oldalán harcoljanak az ellensége ellen, aki belefújt a kürtbe.
     A földöntúli csend megtört, amikor a három berzerker újrakezdte a harcot, és nekirontottak az élõholt teremtményeknek. Thibbledorf Pwent, aki szívben és lélekben mindig is harci tomboló volt, örömmel csatlakozott a csihipuhihoz.
     Félelem nélkül fogadta az egyik berzerker rohamát, és az utolsó pillanatban leszegte a fejét, hogy felnyársalja a vakmerõ bolondot. Amikor a tüske áthatolt ellenfele testén, felegyenesedett, a magasba emelte áldozatát, és kéjesen, tébolyult kacajjal az ajkán tárta szét a karját, arra számítva, hogy vérfürdõt vehet.
     De ez a jelenés nem vérzett, egyszerûen csak szétporladt a teste, amikor Pwent bevitte a gyilkos döfést. A vámpír zavartan, csalódottan és éhesen ácsorgott ott a terem közepén.
     És dühösen.
     Oldalra szökkent, és felnyársalt még egy berzerkert, miközben a szolgái leteperték a harmadikat is, széttépték, majd hasztalan kapkodott a tovaszálló porfellegek után.
     – Pwent, ne! – kiáltotta Drizzt a terem másik végébõl. A vámpírok ugyanis a négy vándor felé iramodtak, és úgy tûnt, hogy maga a pajzstörpe vezeti a sort, és éppen a kimerült Wulfgart vette célba.
     Úgy tûnt, hogy a barbár nem kevésbé dühös. Az elpusztított drider mellett állt, vér csurgott végig izmos mellkasán, alig tudott ránehezedni sérült lábfejére, de minden egyes alkalommal, amikor csapás érte Tempus megidézett harcosait, felmordult, és tett egy tétova lépést elõre.
     – Kölyök, ne! – érkezett Bruenor dörgõ hangú figyelmeztetése.
     – Eredj! – Az orgyilkos megtaszította a kószát, majd maga is futásnak eredt, hogy keresztezzék a törpe vámpír útját.
     Ekkor felhangzott a híres csatakiáltás, „Tempus”, és Égisz-agyar repülõútra indult, a sebesen közeledõ Pwent irányába. A törpe nem változott anyagtalanná, hagyta, hogy a harci pöröly eltalálja. A lendülete megtört, sõt jó néhány lépést hátracsúszott, és úgy tûnt, hogy ez a csapás bizony fájdalmat okozott neki.
     Catti-brie felzárkózott a barbár harcos mellé, kinyújtotta a karját, és közben megidézte Mielikki erejét az istennõ dicsõségére, ami éles fény formájában öltött alakot, és beragyogta a papnõt. A vámpírok megtorpantak, elfordultak a fény elõl, és reszketve húzták össze magukat.
     A pajzstörpére azonban nem volt hatással.
     Wulfgarra szegezte a tekintetét, ügyet sem vetett a hátulról közeledõ két alakra. Drizzt és Entreri nem bizonyultak elég gyorsnak. A vámpír a maga jellegzetes szellemlépésével átszelte a kettejük közti teret, kacskaringózó ködpamacsokat húzva maga után. A férfi elõtt ismét szilárd alakot öltött, megvetette a lábát, és már ugrott is. Az áldozata bátran állta a sarat, hátrarepült, amikor a törpe becsapódott, összekapaszkodtak, és elterültek a földön.
     A vámpír rázkódni kezdett, hogy cafatokra szaggassa áldozatát páncélja tüskéivel, de a barbár ereje felért a törpéével, így vissza tudta fogni õt. Hemperegve birkóztak, Bruenor hasztalan próbált közbeavatkozni, Catti-brie újabb varázslatba kezdett.
     Az egyik átpördülést követõen a törpe maga alá húzta és keményen megvetette a lábát a talajon, felrántotta ellenfelét a földrõl, hogy azután rávethesse magát. A barbár a termetéhez képest ugyanolyan mozgékony maradt, mint elõzõ életében, kifordította a törzsét, õ is maga alá húzta a lábát, és amikor a törpe felrántotta, kihasználta az így nyert lendületet, és talpra szökkent.
     A törpe ököllel próbálta megütni, de a barbár elkapta a csuklóját. Összekapaszkodtak, és hosszasan dulakodtak, majd Pwent váratlanul leszegte a fejét, hogy sisakja tüskéjével nyársalja fel a harcost.
     Wulfgar megragadta a tüskét, hogy félretolja a sisakos fejet, és még tovább taszította, hogy ellökhesse magától a vámpírt.
     De nem bizonyult elég gyorsnak. A vámpír keményen a mellkasába öklözött szabad kezével, a hegyes tüske pedig beszaladt a testébe, átszúrta a bõrét, behatolt a bordák közé, és kilyukasztotta a tüdejét.
     – Pwent! – ordított Bruenor, aki idõközben odaért, és gondolkodás nélkül nekirontott a vámpírnak.
     A pajzstörpe elterült a földön, odébb bukfencezett, megpördült a talajon, készen rá, hogy az ellenségre vesse magát. Ekkor azonban megtorpant, felegyenesedett, de nem indult rohamra. Zavarodottan, remegve nézett Bruenorra.
     – Én királyom – recsegte gyászos, búskomor hangon, és lesütötte a szemét szégyenében.
     – Félre, ostoba! Moradin nevére, félre! – ordította Bruenor.
     Pwent felnézett rá, majd bólintott.
     – Én királyom – recsegte tiszteletteljes hangon, ismét a maga ura volt, tele bûntudattal és szégyennel.
     Drizzt és Entreri karddal a kézben, futva érkeztek, de megtorpantak Bruenor mögött, aki felemelt kézzel jelezte, hogy álljanak meg.
     – Azt teszed, amit mondék neked, és semmi egyebet – közölte Bruenor a vámpírral, aki engedelmesen bólogatott.
     Biccentés közben különös, kíváncsi arckifejezést öltött, fájdalom sütött a tekintetébõl. A földön fekvõ barbárt és a felette álló Catti-brie-t nézte, aki egészen különleges tárgyat tartott a kezében, és közben misztikus szavakat kántált.
     – Lyányom? – szólt oda Bruenor, ugyanabban a pillanatban, amikor Pwent is felkiáltott, „Ne!” – majd a lányra vetette magát.
     Ismét azzal a különleges, elnyújtott és szélvészgyors szellemlépéssel szelte át a kettejük közötti távolságot, kacskaringós ködpamacsokat húzva maga után.
     Pwent azonban ezúttal nem öltött szilárd alakot, anyagtalan maradt, afféle köd vagy pára vagy por, és ebben a formában süvített be a Catti-brie kezében lévõ tárgyba, Wulfgar kürtjébe.
     Az ezüstkürt megremegett a kezében, amikor a vámpír behatolt a belsejébe. Különös, mély hang tört fel a belsejébõl, a fogságba esett õsök pora kilökõdött belõle, és tíz berzerker jelent meg a teremben Catti-brie elõtt. Kíváncsian néztek körül, nem értették, hogy mi történik, majd kisvártatva szétporladtak, és semmivé foszlottak.
     – Mit csinálsz, te lyány? – kérdezte Bruenor, aki futva közeledett hozzá.
     Catti-brie-t idõközben kékes árnyalatú köd burkolta be, odahajította az ezüstkürtöt a törpének, majd a sebesült barbár fölé hajolt, és újabb varázslatba kezdett. Kék színû, indaszerû ködpamacsok kúsztak ki az ingujja alól, ráfonódtak az eszméletlen barbár testére, majd gyógyító melegség járta át a tagjait.
     – Lyányom? – szólalt meg Bruenor erõsen fújtatva. Drizzt ott állt közvetlenül mögötte, Entreri pedig elõbb felsegítette a földrõl a félszerzetet, majd õk is a barbár irányába néztek.
     Catti-brie felemelte a fejét, és elmosolyodott, a földön fekvõ Wulfgar halkan felnyögött, majd óriási erõfeszítések árán nagy nehezen felkönyökölt.
     A kósza elvette a kürtöt a törpétõl, a szeme elé emelte, és alaposan megvizsgálta. Repedést fedezett fel az oldalán.
     – Eltörted, te lyány – jegyezte meg Bruenor, miután a drow megmutatta neki.
     – Ki fog tartani.
     – Már eszéhez térítém – vitatkozott a törpe. – Még nem végeztünk!
     – Mi nem, de Pwent igen – felelte Catti-brie, majd felegyenesedett, és magához vette a kürtöt. A vállára akasztotta, és már elõre ingatta a fejét, hogy elejét vegye a makacs törpe további akadékoskodásának.
     – Pwentért jöttünk, és most már a miénk – szállt be a beszélgetésbe a félszerzet is. A mellette álló emberre pillantott, és hozzátette: – Entreriért jöttünk, és itt van velünk.
     Entreri összevont szemöldökkel nézett le a félszerzetre.
     – Ki vagy te? – kérdezte, és Regis válaszképpen megmutatta csonka kezét, melyrõl hiányzott az egyik ujja, amelyet még a majdnem végzetes újjászületésekor metszettek le. A sérülés kísértetiesen hasonlított arra a sebesülésre, amit még az orgyilkos okozott neki elõzõ életében.
     Entreri értetlenül nézett a kószára, aki csak ennyit mondott.
     – Ezek után meglepõdsz még bármin is?
     Az orgyilkos vállat vont, és a háta mögé pillantott, abba a sarokba, ahová a reszketõ vámpír szolgák menekültek Catti-brie nagy erejû mágiája elõl. Odabiccentett a kószának, és azzal a lendülettel elindult feléjük, de mégsem õ, hanem az elszánt félszerzet állt az élre.
     – Bizonyos, hogy benn tartá õt? – kérdezte a törpe Catti-brie-tõl halk hangon, miután a három férfi eltávolodott tõlük.
     A lány megvizsgálta a kürtöt, majd határozottan bólintott.
     A törpe nagyot sóhajtott.
     – Így a legjobb – szólalt meg Catti-brie. – Pwent nem tud uralkodni magán… legalábbis hosszú ideig biztosan nem. Ez egy különleges képességekkel, de ugyanakkor nagy hatalommal járó átok, korántsem áldás. Megleljük a módját, hogy békében nyugodhasson, hogy olyan véget érjen az élete, ami Thibbledorf Pwentnek kijár.
     – Bah, szerettem a vén piást.
     – Moradin nagy örömmel élvezi majd a társaságát a lakomákon – felelte Catti-brie, és közben próbált mosolyogni, a törpe pedig biccentett.
     – Aúú! – nyögött fel a barbár harcos, és újabb komoly erõfeszítéseket követõen sikerült felülnie.
     Bruenor elõvette a félszerzet egyik gyógyitalát, de a barbár egy legyintéssel elutasította.
     – Késõbb még szükségünk lehet rá – nyöszörögte Wulfgar, még mindig meglehetõsen erõtlenül.
     
     -------------------------------------------------
     
     Elküldték a félszerzetet, hogy végezzen a földön kúszó, megcsonkított vámpírral, õk ketten pedig vadul nekiestek a sarokban reszketõ három másik élõholt teremtménynek. Azok még fel sem fogták, hogy rájuk támadtak, máris apró darabokra szabdalták õket.
     – Valóban õk azok? – kérdezte Entreri, Drizzt pedig némán bólintott.
     – Hol van Dahlia? – kérdezte a kósza, miközben a felfüggesztett ketrecek irányába lépdeltek.
     Az orgyilkos megrázta a fejét.
     – Már több mint egy napja nem láttam… talán még régebben. Itt könnyû elveszíteni az idõérzéket.
     – És Effron?
     Az orgyilkos ismét megrázta a fejét, majd a ketrecek elé dobott, torz, vizenyõs koponyára irányította a drow tekintetét.
     A kósza felszisszent, és azonnal elfordította a fejét.
     – Néped kiváló példányai ezzel kínozták õt – magyarázta Entreri. – A koponya… a fia látványa megtörte, és ettõl sebezhetõvé vált.
     A kósza mélyet sóhajtott.
     El tudta képzelni, hogy micsoda fájdalmat okozhatott ez a hatalmas veszteség a törékeny Dahliának, fõleg azok után, hogy végre sikerült megbékélniük egymással, hogy a fia megbocsátott neki korábbi tettéért, és õ is megbocsátott saját magának. A tiefling lehetõvé tette az elf nõ számára, hogy megbékéljen sötét múltjával, és reményt adott neki a jövõt illetõen.
     És ez a tiefling most ott hevert a ketrec elõtt, megnyomorítva.
     – Mióta vagytok fogságban? – kérdezte a kósza, hogy más irányba terelje a beszélgetést.
     – Néhány napja, kevesebb, mint egy tíznapja, azt hiszem. Port Llastban fogtak el minket, és lerombolták a város egyik felét.
     Drizzt fürkészõ tekintettel nézett körbe.
     – Nincs itt túl sok sötételf – állapította meg.
     – Mert Tiago magával vitte õket – magyarázta az orgyilkos. – Egész sereggel kelt útra, azt hiszem, hogy rád vadásznak. Úgy tûnik, ez az elsõ számú cél az életében.
     Entreri felmászott Afafrenfere ketrecére, ügyesen kinyitotta a zárat, majd leugrott, és a drow segítségével óvatosan lefektette a földre. Ezt a ketrecet szerencsére nem vértezték fel védõrúnával, mint az orgyilkosét.
     – Hajítsuk bele az õsfenevad vermébe – javasolta Entreri –, hogy ne tudják újjáéleszteni, és tovább kínozni…
     – Ne – érkezett az elgyötört, gyenge, vékonyka hang… méghozzá a szerzetes torkából!
     Az orgyilkos úgy pattant fel, hogy majd kirepült a csizmájából, és kidülledt szemmel meredt a földön fekvõ férfira.
     – Mind azt hittük, hogy meghaltál! – hüledezett a kósza is.
     – Egész idõ alatt itt voltunk! – tette hozzá Entreri.
     A szerzetes szögletes, szaggatott mozdulatokkal könyökölt fel, és közben folyamatosan nyeldekelt.
     – Szerencsére – suttogta cérnavékony hangon – a fogva tartóink is.
     – Mi? Hogy? – értetlenkedett az orgyilkos.
     – Csak megjátszotta a halálát – harsogta Regis, aki idõközben végzett a vámpírral, és csatlakozott hozzájuk. – Méghozzá igen meggyõzõen! Végtére is szerzetes.
     – Tudathattad volna velem – méltatlankodott az orgyilkos. – Egész idõ alatt melletted lógtam.
     – Hogy aztán az agyszívó kiolvassa az igazságot a gondolataidból?
     – Szerencsés vagy, hogy nem hagytunk itt csak úgy – morgott Entreri.
     Afafrenfere próbált felállni, Drizzt és Entreri azonnal ugrottak, hogy segítsenek neki, és jól tették, mert a szerzetes nem tudott megállni a saját lábán, két oldalról kellett támogatni õt. Úgy döntöttek, hogy inkább leültetik, és szóltak Catti-brie-nek, hogy vizsgálja meg.
     – És most? – kérdezte az orgyilkos a drow-tól. A csapat immáron hétfõsre hízott.
     – A lehetõ leggyorsabban el kellene jutnunk a kijárathoz – javasolta Catti-brie, és beszéd közben a barbár és a félszerzet felé biccentett. Egymás mellett ültek, a falnak támaszkodva. Gyengék voltak és megviseltek, korántsem voltak olyan állapotban, hogy kibírjanak még egy heves harcot.
     Drizzt válaszképpen megkereste buzogányt, amelyet a legnagyobb termetû drider forgatott a csata alatt.
     – Ámbra idelent van – mondta –, és vélhetõen Dahlia is.
     – Valószínûleg mindketten halottak, vagy a menekülõ drow-k magukkal vitték õket – vélte az orgyilkos.
     – Mint Effron? Szóval mennünk kellene? – kérdezte a drow, de érzõdött a hangján, hogy nem õszinte a kérdés, inkább csak vádaskodik.
     – Nem – rázta meg a fejét az orgyilkos. – Mi ketten megkeressük õket. Méghozzá gyorsan.
     A kósza Catti-brie-re pillantott, aki bólintott.
     – Né’külem nem mentek sehova – dörmögte a törpe.
     – Nélkülem sem – csatlakozott hozzá a félszerzet is.
     – Na, igen, remek ötlet itt hagyni a sebesülteket egyetlen magányos asszonykával, hátha visszatérnek a drow-k – jegyezte meg az orgyilkos gúnyosan.
     Bruenor fura hangot adott, ami leginkább morgásra hasonlított, de Entreri ügyet sem vetett rá.
     – Lopakodnunk kell – szólalt meg a kósza.
     – Ugyanolyan csendes vagyok, mint bárki más – vitatkozott a félszerzet.
     – Gyorsan kell haladnunk – egészítette ki a drow gondolatát az orgyilkos, majd a félszerzethez fordult, és átmenet nélkül folytatta: – Akkor õrködj nesztelenül! – vakkantotta, és útnak indult. Illetve csak indult volna, de mostanra kiürült a szervezetébõl az adrenalin, és megbicsaklott a térde. Azonnal felegyenesedett és kihúzta magát, mintha ezzel akarná legyõzni a fájdalmat.
     Megveregették a derekát, ami megtörte az összpontosítását. Odafordult, és a félszerzetet vette észre, aki apró üvegcsét nyújtott át neki.
     – Gyógyital – magyarázta Regis, és miután a másik férfi elfogadta, egy másik üvegcsét is átadott neki. – A drow méreg ellen – mondta.
     Entreri azonnal kényelmesebben érezte magát, amint átjárta a testét a gyógyító varázsital melege, köszönetképpen a félszerzet felé biccentett, majd kihúzta a másik üvegcse dugóját is.
     – Gyerünk! – adta ki a vezényszót a drow. – Amilyen gyorsan csak tudunk.
     A kósza körülnézett. Nem akarta ezen a veszélyes helyen hagyni a barátait, de tisztában volt vele, hogy Entrerinek igaza van, és hogy Ámbrának, és vélhetõen Dahliának is szüksége van rá. Catti-brie lába elé hajította Taulmarilt és a mágikus tegezt.
     – Vidd magaddal – mondta a lány, de a kósza megrázta a fejét, sarkon fordult, és a rohanó orgyilkos után iramodott.
     
     -------------------------------------------------
     
     Regis körbejárt a kovácsmûhelyben, megvizsgálta a munkaasztalokat, és nem is egy érdekes tárgy végezte a mágikus feneketlen erszényben, amelyet a derekára fûzve hordott.
     Bruenor a mithrillajtóhoz lépett, és elmélyülten bólogatott. Jól tudta, hogy mi található mögötte. Ugyanakkor nem tudta kinyitni, és nem látott rajta kilincset, amit lenyomhatott volna. Nekivetette a vállát, és erõsen tolta, de ennyi erõvel akár az egész hegyet is megpróbálhatta volna odébb tolni.
     A kósza és az orgyilkos is ehhez az ajtóhoz rohant elõször, de mivel nem jártak sikerrel, továbbszaladtak a terem végébe, abba az irányba, amerre korábban a drow harcosok menekültek.
     Wulfgar némiképp erõre kapott, hála Catti-brie gyógyító mágiájának, kényelmesen ücsörgött, a hátát a falnak támasztotta, Égisz-agyart a keze ügyében tartotta. Ha visszatérnének a drow-k, állja majd a sarat, döntötte el. Afafrenfere a hátán feküdt, szûken körözött a karjával, a kézfejével a karjától függetlenül körözött, a tenyerét hol ökölbe szorította, hol szétnyitotta, az ujjait rendszeres idõközönként megtáncoltatta, próbált életet lehelni napokig szunnyadó izmaiba. Még mindig hajszálvékony hangon beszélt, amikor próbálta elmagyarázni a barbárnak és Catti-brie-nek, hogyan kell tettetni a halált.
     Wulfgar éberen, élénk érdeklõdéssel hallgatta társa szavait. Õ még arra is képtelen volt, hogy visszavonulót fújjon harc közben, nemhogy halált tettessen, hogy így tévessze meg az ellenséget.
     Catti-brie azonban nem figyelt oda rá, tudomást sem vett a környezetérõl.
     A lány hívó szót hallott a fejében, halk, de szûnni nem akaró hangot, afféle könyörgést, amely nálánál nagyobb hatalmú lénytõl származott, talán isteni teremtménytõl… ugyanakkor idegennek érezte a behatoló mentális érintését, ez nem Mielikki éneke volt.
     Nem értette. Önkéntelenül összeszorította az ajkát.
     A lány nekitámaszkodott a falnak. A barbár harsány kacaja zökkentette ki a gondolataiból. Hátrafordult, hogy megnézze, mi történt. Követte a férfi és Afafrenfere tekintetét a központi nagy kohó irányába, ahol az apró termetû Regis próbált lerángatni a munkaasztalról egy hatalmas harci pörölyt, egy roppant fegyvert, amelyet vélhetõen valamelyik óriás királynak készítettek.
     – Mit csinálsz, Bendõkorgi? – kiáltott oda neki Bruenor a terem másik végébõl.
     A félszerzet magasra emelte feneketlen erszényét, amely oly kicsinek tûnt, hogy még Regis apró keze sem fért volna bele, majd vigyorogva ráhúzta a száját a fegyver hosszú nyelének végére, majd még szélesebben vigyorogva húzta egyre feljebb és feljebb, eltüntetve a nyelet, mintha a különleges tárgy mágiája egyszerûen elemésztette volna.
     – És hogy tuszkolod bele a kalapács fejit abba a kis zsákba, mágikus vagy sem? – kérdezte a törpe, mert valóban meglehetõsen lehetetlennek tûnt a küldetés.
     – Akkor gyere, és segíts nekem – vakkantotta a félszerzet, és miután ráébredt a hibájára, elkezdte lehúzni a feneketlen erszényt a fegyver nyelérõl.
     A törpe csak mély torokhangon mordult egyet, Wulfgar azonban feltápászkodott a fal tövébõl, és elindult a nagy kohó felé.
     Catti-brie tréfásan utána akart szólni, hogy vigyázzon Égisz-agyarra, nehogy egyszer csak eltûnjön a félszerzet mágikus erszényében, de ekkor ismét behatoltak az elméjébe és megzavarták a gondolatait. Ismét hívó szót hallott, könyörögést intéztek hozzá, de olyan nyelven, amit nem értett, nem tudta megfejteni az üzenetet.
     A mithrillajtóra pillantott, és csodálkozva hunyorgott, ugyanis gõzölgõ, bugyborékoló folyadék bugyogott ki az ajtón keresztül a terembe.
     – Víz? – suttogta, és ekkor észrevette, hogy az ajtó résnyire kinyílt. Felvette az íjat és a tegezt a földrõl, mindkettõt a vállára kanyarította, és az ajtóhoz ment. Felemelte a kezét, és a gyûrûjére olvasott varázslat elûzte a sötétséget. Több vízfoltot is észrevett a padlón, amelyek azonban gyorsan elpárologtak, de mivel védve volt a tûztõl és a hõtõl, nem érzékelte a meleget.
     – Héj, te lyány! – szólt rá Bruenor, amikor belépett az ajtó mögötti járatba.
     – Héj, te lyány! – kiáltotta a törpe még hangosabban, és ezúttal aggodalmasan, de a hangját elnyomta a becsapódó mithrillajtó robaja. Catti-brie odalépett az ajtóhoz, nekiveselkedett, de az meg se moccant. Különös módon egyáltalán nem félt, és a fejében duruzsoló hang folyamatosan csak hívta magához. Folytatta hát az utat a lefelé ereszkedõ járatban, és egy ízben megállt egy tócsánál, ahol gyorsan hûlõ, fekete kövekbõl álló halmot talált. Idõvel több hasonló képzõdménnyel találkozott, nem tudta, hogy mit gondoljon róluk, leginkább lávafröccsenésekre hasonlítottak.
     Átért a járat túloldalára, ahol gõzzel telített helyiség várt rá. Belépett a terembe, pont egy póni nagyságú zöld pók mellett, amely megmoccant, amikor észrevette a behatolót. Catti-brie hátraugrott, lekuporodott, és ösztönösen az íjért nyúlt. Nem vette le a válláról. Megrázta a fejét, úgy vélte, hogy csak a szeme ûzött vele csalfa tréfát a gomolygó gõzben, és a pók valójában nem is mozdult meg, hisz az vélhetõen csak egy közönséges szobor.
     Egy jádeszobor, amely élénkzölden ragyog varázsgyûrûje fényében, és amelyet oly részletgazdagon faragtak meg a mûvészkezek, hogy egészen élethûnek tûnik. Mégis, amikor nem mozgott, akkor nem tudott tisztán rá összpontosítani. A terem egészen különös meglepetéseket tartogatott a számára, különbözõ formák és tárgyak egyvelegét. Tõle jobbra, a pók mögött és fölött faliszõnyegek lógtak a falon, elképesztõen vastag pókhálókon, amelyek csillogva, elevenen lüktettek a sûrûn hullámzó gõzben.
     Balra vonta a tekintetét, végigpásztázta a padlót, és nem messze onnan, ahol lekuporodott, felfedezett egy fekete színû oltárt. Vörös erek hálózták be, mintha vér áramlott volna a rideg kõ belsejében. Az oltár mögött felsejlett a kiugró, rajta erõsen gõzölgõ, repedezett lávatörmelékkel. Mögötte tátongott a verem, melybe víz áramlott fölülrõl, és sûrû gõz tört fel a mélyébõl. Catti-brie ellenállhatatlan vágyat érzett, hogy odamenjen és belenézzen, vonzotta valami, de nem tudta megmagyarázni, hogy mi.
     Látta az örvénylõ, eleven elemi vízlényeket, és a látta a tüzesen izzó szemet odalent – abban a pillanatban tudta, hogy az a tüzesen izzó szem szól hozzá suttogva a fejében.
     Becsukta a szemét, és erõsen összpontosított, hátha ismét hallja a hívó szót, és a lelki szemei elõtt felsejlett a helyiség, amelyben tartózkodott, majd a kép tovasiklott a kiugró mentén, el egészen egy hídig, be egy elõcsarnokba, egy emelõkarhoz…
     Kinyitotta a szemét és hevesen megrázta a fejét, semmit sem értett az egészbõl.
     Ismét hallotta a tûzbõl született õsfenevad hívó hangját, és ismét látta a kisméretû helyiséget a boltív alatt, és benne az emelõkart.
     A tûzlény azt akarta, hogy menjen oda, és húzza meg a kart. Tisztán hallotta a könyörgését, átérezte a szenvedését, a szívfájdalmát, amihez foghatót csak a túl kicsi ketrecbe zárt párduc, vagy a lekötözött szárnyú sas érezhet.
     Elindult a kiszögellés mentén, elhaladt az oltár mellett, és átgázolt a sûrû gõzfelhõn. Megpillantotta a szakadékon átívelõ hidat. Kisvártatva azon kapta magát, hogy már a híd közepén jár, sõt el is hagyta azt. Ekkor eleven vízhullámot vett észre a helyiségben, amely fenyegetõ bukóhullámként indult meg az irányába vészes sebességgel. Egyetlen cél vezérelte, hogy letaszítsa õt a hídról a mélybe.
     Catti-brie megfordult, és még éppen idejében sikerült befejeznie a varázslatot, és hatalmas szökkenéssel visszamenekült oda, ahonnan érkezett. A hullám nekicsapódott a hátának, erõsen megtaszítva õt, amitõl kis híján beleszállt a sûrû pókhálóba. Mindent víz borított körülötte, de ezek a tócsák nem párologtak el, sõt épp ellenkezõleg, összefolytak és alakot öltöttek. Az elemi vízlény dühös medveként ágaskodott fel, karokat növesztett, készen rá, hogy megverekedjen a behatolóval.
     Catti-brie érezte a belõle áradó gyûlöletet, látta mérhetetlen dühét, és amikor megindult felé, felemelte mindkét karját, legyezõszerûen széttárta az ujjait, és összeérintette két hüvelykujját, majd tüzet lövellt rá. A gyengécske varázslat természetesen nem lassította le a hatalmas elemi vízlényt, de a testébõl felszabaduló gõz takarásában sikerült elmenekülnie elõle. Az oltárhoz rohant és mögé bújt, arra az esetre, ha a lény hullámként akarna ráborulni, hogy nemes egyszerûséggel elsodorja, mert akkor az oltár hullámtörõként szolgálhatna, magakadályozva a nagyobb bajt.
     Lázasan dolgozott az agya. Leakasztotta Taulmarilt a válláról, de már ingatta is a fejét, és azonnal le is rakta a földre, mégsem találta túl jó ötletnek, hogy a villám energiáját használja egy elemi vízlény ellen. Egyetlen tiszta gondolat akadt csupán a fejében eluralkodott zûrzavarban. Az ellentétes elem használata, azaz tûzre volt szüksége.
     Belekezdett hát a megfelelõ varázslatba. Az elemi vízlény támadásba lendült. Tudta, hogy az ujján lévõ gyûrû megóvja õt, ezért Catti-brie tûzlabdát hajított a saját lába elé, pont abban a pillanatban, amikor a teremtmény átbukott az oltár felett, és rázúdult. Ökölbe szorította a kezét, és átrohant a vakító lángnyelvek sûrûjén. Tetõtõl talpig beborította a víz, erõs csapás érte, amitõl elterült a földön, és átcsúszott egészen a helyiség másik végéig, ahol elõzõleg belépett ide. Ösztönösen iramodott meg a járat felé, de a második lépés után már átkozta is magát az ostobaságáért, hisz az elemi vízlény nyilván oda is könnyedén követni tudja, és a túloldalon, a zárt ajtónál egyszerûen megfullaszthatja.
     Az elemi vízlény felágaskodott az oltár elõtt, de most már nem tûnt oly hatalmasnak, mint amikor elõször pillantotta meg. A tûzlabda ártalmatlan gõzzé változtatta a testét alkotó víz egy részét.
     Catti-brie már a következõ varázslat felénél járt, amikor felbukkant a haragos szörnyeteg, amely a partra kicsapó tengerárként közeledett felé. Szikrázó, sistergõ tûz lobogott a kézfejei körül, és szabadjára is eresztette a lángokat, de ezúttal nem az elemi vízlényt vette célba.
     Az utolsó tûz alapú varázslatát arra használta, hogy tûzfalat húzzon fel a kiugró teljes hosszában, kettéosztva a helyiséget, méghozzá úgy, hogy a fal lángoló oldala önmaga, az ajtó és a pókhálóval sûrûn borított fal felé nézzen.
     Az elemi vízlény nem moccant, ezért Catti-brie átugrott a fal túloldalára, hogy kellõképpen felhergelje az újabb támadáshoz.
     Tapintani lehetett izzó dühét, úgy meredt Catti-brie-re, mintha az ellentétes síkról érkezett volna, mintha elemi tûzlény lenne, nem pedig hús-vér ember.
     Az elemi vízlény a magas, hevesen lángoló tûzfal ellenére is rávetette magát a gyûlölt ellenségre. Úgy morajlott, akár a vihar által felkorbácsolt tengeri hullám.
     Catti-brie visszaugrott a tûzfal másik oldalára, a lángoló pokolba, és a megmagyarázhatatlan dühtõl tomboló teremtmény követte õt. A lecsapódó bukóhullám ismét ledöntötte a lábáról, de ezúttal nem sodorta tova. Sikerült odébb kúsznia, a tûzfal belsejében maradva, és az elemi vízlény követte. Sisteregve áramlott körülötte a víz, bugyborékolt és fortyogott, és a pattogó, repkedõ buborékok forró permetként szálltak rá a bõrére. De õ nem érezte a forróságot, sem a lángok iszonyatos hõjét.
     Az örvénylõ, sûrû gõz összekapaszkodott a haragos lángnyelvekkel, de õ csak kúszott tovább, és amikor már nem érzékelt vizet maga körül, kigördült a tûzfal belsejébõl, az oltár közvetlen közelében.
     Az elemi vízlény ott állt a helyiség túloldalán. Jóval kisebb volt már, mint a harc kezdetén, de ugyanolyan dühös.
     Catti-brie ismét hergelni kezdte, és erõsen megvetette a lábát. Az elemi vízlény támadásba lendült, méghozzá akkora elánnal, akár a hurrikán korbácsolta szökõár, melynek egyetlen célja, hogy apró gyújtóssá aprítsa az egész rakpartot.
     Catti-brie az utolsó pillanatban keresztülugrott a tûzfalon, és még több kékes árnyalatú ködpamacs gomolygott ki ruhája ingujja alól, noha ez a tûzfalon keresztül nem látszódott. Ezúttal isteni eredetû mágiához nyúlt, a keze alatt lévõ követ szólította meg, eggyé váltak, és éppen akkor süppesztette bele az egyik karját, amikor az elemi vízlény áthatolt a falon, és fölé magasodott.
     Az arcába csapódó, spriccelõ hullámokon keresztül érezte a teremtmény fékezhetetlen dühét. Utálattal és gyûlölettel telve ordította bele a fülébe a haragját, semmi másra nem vágyott, csak hogy elpusztítsa õt. Próbálta átrángatni a tûzfal hûs oldalára, de nem tudta, mert a papnõ szó szerint gyökeret vert a padlóba.
     Hiába ráncigálta, nem tudta megmozdítani, ezért az elemi vízlény ráborult, teljesen beborítva õt, és várta, hogy mikor fullad meg a szorítás alatt!
     Catti-brie nem tudott levegõt venni. Szabad kezével próbálta ugyan elssöpörni a vizet az orra és a szája elõl, de hasztalan igyekezett. Ütlegelni kezdte a szörnyeteget, de semmit sem ért el vele az elemi vízlény ellen.
     Elfogta a végsõ kétségbeesés – majd’ szétrobbant a tüdeje.
     Végre sikerült megmoccannia, elõre-hátra imbolygott, a korábbi hegyi óriásra emlékeztetõ elemi vízlény már csupán egy ogre méretét érte el.
     Az ellenség összezsugorodott.
     Catti-brie azonnal ellazult és megnyugodott, megõrizte a tüdejében maradt csekélyke levegõt. A sötétség felütötte a fejét a látómezeje határában, mintha a talaj elkezdte volna szép lassan bekebelezni.
     Ösztönösen cselekedett a nyugtalanító érzés hatására, és kihúzta a padlóból a karját, megtörve a varázslatot. Az elemi vízlény most már ki tudta rángatni õt a lángokból, amelyek azonban lecsaptak rá, és felfalták, ártalmatlan gõzfelhõvé változtatva az egész testét.
     Nem sikerült átrángatnia a behatolót a tûzfal túloldalára, a vízbõl gõzfelhõ lett, a gõzfelhõ pedig szertefoszlott a levegõben.
     Catti-brie átgurult a tûzfalon, majd hanyatt fekve kiterült, és levegõ után kapkodott. Félt, hogy az elemi vízlény is követi õt a fal hûs oldalára, és fullasztó lepelként ismét ráborul, de ezúttal már nem eredt a nyomába.
     Eltûnt, elpusztult, gõzzé vált és tovaszállt.
     Ismét hallotta a fejében a hangot, amely ezúttal örvendezett, és tudta, hogy csak és kizárólag az õsfenevad lehet az.
     A tûz síkjának nyelvén szólt hozzá, és õ megértette, hogy mit mond, pedig nem kellett volna értenie a szavait.
     Képek villantak fel az elméjében – talán el akar magyarázni valamit? Magmatestû, emberszabású teremtményt képzelt maga elé, amely kiugrik a verembõl, és végigdübörög az idevezetõ járaton. Az elemi magmalény nyitotta ki az ajtót, de az elemi vízlény üldözõbe vette, és legyõzte õt, darabokat hasogatott le belõle a folyosó mentén, és az oltárnál, ahol a gõzölgõ maradványok látszódnak, végleg végzett vele.
     Az õsfenevad nyitotta ki neki az ajtót, hogy lejöjjön ide, hogy meghúzza a kart, és ezáltal kiszabadítsa õt. Tisztán érezte a dühét, és amikor körülnézett, megértette, hogy ezt a mérhetetlen és fékezhetetlen dühöt a megszentségtelenítés táplálja. Nem a törpékre haragudott, akik megépítették ezt a helyet, sem a varázslókra, akik az elemi vízlények ellenõrzése alatt tartották a mélyben fortyogó vulkánt, nem. A dühét a sötételfekre irányította, akik vették hozzá a bátorságot, hogy kápolnává alakítsák ezt a helyet, méghozzá a Pókok Démonkirálynõjének tiszteletére.
     Catti-brie felkászálódott a földrõl, és megrázta a fejét, figyelmen kívül hagyva az õsfenevad könyörgését. Hogy lehetséges ez? Mégis hogyan értheti meg e másvilági teremtmény beszédét?
     A tekintete a mágikus fénytõl övezett kezére, és az ujján lévõ rubingyûrûre siklott. Eddig azt hitte, hogy ez is csak egy közönséges varázsgyûrû, amely megóvja õt a tûztõl és a hõtõl, de most már tudta, hogy nem így van. Ez a gyûrû jóval több annál, jóval õsibb és hatalmasabb erõ lakozik benne, amit szabadjára kell engednie annak, aki bebizonyítja, hogy érdemes rá. Márpedig õ most bebizonyította, hiszen elpusztított egy elemi a lényt az ellentétes síkról, egy elemi vízlényt.
     Most, hogy a gyûrûbe zárt mágikus erõ teljes egészében hozzáférhetõvé vált, összeköttetésbe került a tûz síkjával, és ezért érthette meg az õsfenevad szavait.
     És a gyûrûn keresztül válaszolni is tudott neki.
     A tûzfal kihunyt, a mágikus energia, amely fenntartotta, elenyészett, apró lángnyelvek maradtak csupán, amelyek szép módszeresen leégették a falra tapadt pókhálókat.
     Mozgást vett észre a szeme sarkából. Jobbra nézett, a jádepókra, amely felé fordult.
     A baloldalon is mozgást látott, az elõzõhöz hasonló jádepók fordult felé.
     – Õk az enyémek! – A hang elölrõl és fölülrõl érkezett. Catti-brie felemelte a fejét, és amikor a sûrû pókhálófonat utolsó rétege is leégett, egy elf nõt pillantott meg alatta, aki kifeszített karral lógott a levegõben. Egyetlen copfba font, hollófekete hajába az oltár vörös ereihez hasonlatos vörös tincsek vegyültek, az arcát számos kék színû pötty ékesítette. Mosolygott, és amikor elsuttogta Catti-brie nevét, a pöttyök összefolytak és alakot öltöttek.
     Pókot formáltak.
     Az elf nõ elõrelendítette mindkét karját, és a rúd, amellyel megfeszítették, középen kettétört. Lezuhant a magasból, de egy macska kecsességével ért talajt. A kettétört vasrúd egy-egy darabját tartotta a markaiban. Mindkét csuklóját hevesen megrázta, és a rúddarabok kettébe hullottak szét, de zsineg kötötte össze az egyes tagokat. Cséphadaróvá változtak. Az elf nõ pörgetni kezdte a fegyvert.
     – Catti-brie – ismételte meg gonosz hangon, majd harsány kacajban tört ki.
     Elõbb balra, majd jobbra fordult, és így szólt a jádepókokhoz.
     – Gyertek, gyermekeim.
     A pókok engedelmeskedtek.
     Catti-brie, aki kis híján teljesen kimerítette mágikus tartalékait, csak állt ott, háttal az õsfenevad vermének.
     


     HUSZONHATODIK FEJEZET
     
     KÖVETEK HARCA
     
     Az orgyilkos és a kósza sebesen haladtak elõre a járatban, hol az egyik, hol a másik szaladt elõre a következõ fordulóig vagy beugróig, feltérképezte a terepet, majd jelzett, hogy folytathatják az utat. Elhaladtak az õsfenevad verméhez vezetõ, láva vájta alagút hátsó nyílása mellett, amelyet a drow-k idõközben mágikus vasfallal zártak le, és kõmûvesmunkával erõsítettek meg. Drizzt hirtelen megtorpant az új fal elõtt, felidézte magában a korábban látott, adamantinkerettel megerõsített mithrillajtót, és gondolkodóba esett. A sötételfek nagyon gondosan õrzik az õsfenevad vermét. Ezek szerint az otthonuknak tekintik ezt a helyet.
     A kósza meglehetõsen jól ismerte az épületegyüttes ezen részét. Megfordult, és bekukucskált a folytatólagosan tovahaladó járatba, annak a folyosónak a túloldalán, amelyet éppen kereszteztek. Itt gyõzte le a drow varázslót annak idején, és a varázsló magmatestû teremtményét, amely az alagutat vájta a sziklafalba. Attól a varázslótól zsákmányolta a rubingyûrût, amelyet nemrégiben ajándékozott oda Catti-brie-nek.
     Jelzett Entrerinek, hogy ne foglalkozzon a láva vájta alagúttal, mert az zsákutca.
     Sebesen haladtak tovább, hol az egyikük, hol a másik szaladt elõre, felmérni a terepet, és kisvártatva széles, sima felületû, lejtõs folyosó bejáratához értek. Nemrégiben alakíthatták ki, méghozzá a kerékvájatokból ítélve az ércet szállító kocsik számára.
     Elindultak lefelé, ezúttal egymás oldalán, részben, mert a széles járatban elfértek egymás mellett, részben, mert nem volt hová bújni. A kocsiút hármas elágazásba torkollott. Egyrészt az út haladt tovább egyenesen, másrészt elkanyarodott balra és lefelé, harmadrészt leágazott merõlegesen jobbra. A másik kettõvel ellentétben ez a jobb oldali járat nem lejtett.
     A kósza jelzett a társának, hogy maradjon a keresztezõdésben, õ pedig elrohant jobb oldali irányba. Jobbra és balra is beugrókat látott, bennük csákányokkal, ásókkal és lapátokkal, valamint sziklafalhoz rögzített, láncvégre erõsített bilincsekkel. Bányaállomások.
     – Magukkal vitték a foglyokat – jegyezte meg Entreri, aki felzárkózott a kósza mellé. A folyosó tágas terembe torkollott, ahol három rabláncot rögzítettek egymás mellé a sziklafalba. Különbözõ bányászfelszerelések hevertek a bilincsek mellett a porban.
     A drow visszarohant a keresztezõdéshez, és egyenesen folytatta az utat. Jó mélyen elõreszaladtak, több kisebb leágazást és további bányászállomásokat fedeztek fel, és a végén borzalmas látvány tárult a szemük elé: két ember hevert vérbe fagyva a földön, és látszott rajtuk, hogy nemrég kaszabolták le õket.
     – Leereszkednek a mélybe – állapította meg az orgyilkos. – Egyetlen élõ rabszolgát sem találunk.
     A kósza szeretett volna vitatkozni vele, de sajnos igazan csengtek a szavai. Már jócskán a kovácsmûhely szintje alatt játak, és a folyosó még tovább lejtett, Mélysötét még mélyebb szintjei felé.
     – Vissza kell mennünk – kezdte az orgyilkos, de a drow váratlanul felemelte a kezét, hogy csendre intse õt.
     Entreri érdeklõdve nézett rá.
     A kósza a sziklafalhoz lépett, és rátapasztotta a fülét, majd az egyik járatra mutatott.
     – A másik folyosó – suttogta a társának.
     Amikor az ember harcos közelebb ment, õ is meghallotta a sziklafalnak csapódó csákány ütemes dobolását.
     Úgy tûnt, hogy a fejvesztett menekülés közepette néhány fogolyról megfeledkeztek.
     Visszarohantak a négyes keresztezõdéshez, és jobbra fordultak, a lefelé tartó leágazás felé. Nagy távolságot kellett megtenniük, mire eljutottak az elsõ munkaállomáshoz, de itt már hallani lehetett a sziklafalnak ütõdõ csákány dobolását.
     Egy nõre bukkantak, méghozzá egy ember nõre, aki elhúzódott elõlük, amikor meglátta õket, és reszketve összehúzta magát.
     – Port Llastból való – állapította meg Entreri, és már oda is szökkent az asszony mellé, hogy feltörje a bilincs kezdetleges zárját. A fogoly szemébe nézett. – Azért jöttünk, hogy kiszabadítsunk – mondta neki, hogy megnyugtassa, és beszéd közben lehúzta a béklyót a bokájáról. – Hol van Dahlia? – kérdezte tõle.
     A fogoly értetlenül nézett vissza rá.
     – Az elf nõ – magyarázta az orgyilkos, a hangja kezdett követelõzõvé, már-már tébolyulttá válni. – Fémbotot hordott magánál. Velem volt Port Llastban. Hol van most?
     – Mások is vannak itt – felelte az asszony. Hosszasan nyeldekelt, szemmel láthatóan megrémült a két férfitól.
     – Maradj itt! – mondta neki a drow, majd elrohantak. Nem sokkal késõbb koszos, sáros férfi csatlakozott az asszonyhoz, majd egy harmadik bányász tántorgott oda hozzájuk.
     Itt csak elvétve találtak munkaállomásokat, és végül újabb széles járathoz értek. Itt már egyáltalán nem voltak beugrók, a járat egyenesen lejtett a mélyebben fekvõ szintek felé.
     A kósza jelzett a másik férfinak, hogy forduljanak vissza, az orgyilkos azonban elõreszaladt, és suttogó hangon szólongatta Dahliát.
     A drow felzárkózott mellé, és a vállára tette a kezét, hogy megnyugtassa.
     – Mennünk kell – mondta neki. – Nem üldözhetünk egy egész drow sereget Mélysötét alsóbb szintjeire.
     Entreri a drow szemébe nézett, aki egy pillanatra azt hitte, hogy a társa nekiront.
     – Sebesültjeink vannak odafent – emlékeztette rá az orgyilkost.
     Entreri magába roskadt, a válla megereszkedett, és keservesen felsóhajtott. Megfordult, de ekkor mozgást vett észre a szeme sarkából.
     Ezek szerint mégiscsak akad itt még egy fogoly. Ez a rabszolga nem dolgozott, mogorván ücsörgött egy sziklakövön, az arcát a tenyerébe temette.
     Entreri azonnal lehajolt, hogy levegye a bokájáról a béklyót, és amikor az asszony felemelte a fejét, Drizzt a vállára tette a kezét.
     A törpe szeme kikerekedett a meglepetéstõl, és a határtalan örömtõl! Belecsimpaszkodott a drow-ba, mintha meg akarná ölelni õt, majd kibökte a nevét – illetve csak szerette volna, mert amikor be akart mutatkozni, undorító, zöldes nyálka töltötte meg a száját. Kétrét görnyedt, és kiöklendezte a lába elé a földre.
     – Vannak még itt foglyok? – kérdezte a kósza, és a mélybe tartó folyosó sötétjébe mutatott.
     – Dahlia itt van? – kérdezte Entreri, elvékonyodó hangja már a kétségbeesés határát súrolta.
     Ámbra együtt érzõn megrázta a fejét, aztán elõbb a saját munkaterületére, majd a tovavezetõ járatra mutatott, és ismét megrázta a fejét.
     Így hát visszamentek a három emberért, és együtt indultak vissza a kovácsmûhelybe, hogy csatlakozzanak türelmesen várakozó barátaikhoz.
     Artemis Entreri minden egyes lépésnél hátrapillantott.
     
     -------------------------------------------------
     
     Dahlia tétovázott. Megrándult az arca, ami nyugtalanságról árulkodott. Rosszat sejtett, érezte, hogy valami nincs rendjén, mintha nem a valóságban lenne.
     Catti-brie.
     A név újra és újra felharsant a fejében. Ez az a szellem, aki álmaiban Drizztet kísértette. Ez az az asszony, aki tönkretette a kapcsolatát a kószával, aki megmételyezte a szerelmüket, még mielõtt az szárba szökkenhetett volna. Ha õ nincs, akkor…
     Dahlia az oltárnál találta magát, szemközt az õsfenevad vermével és Catti-brie-vel, aki a kõoltár túloldalán állt és várt.
     – Dahlia? – kérdezte az ifjú ember asszony. Amikor Catti-brie szájából hallotta a saját nevét, az arculcsapásként érte õt.
     – Te vagy Dahlia, igaz? – kérdezte ismét Catti-brie. – Hallottam rólad, Drizzttõl.
     Az elf nõ fel sem fogta a szavait, csupán bosszantóan csikorgó, nyikorgó, rikácsoló hangot hallott agya hátsó zugában.
     Egyetlen szót hallott csak tisztán: „Catti-brie”.
     Azt is csak akkor vette észre, hogy hangosan mondta ki a vele szemben álló nõ nevét, amikor az megszólította õt.
     Dahlia gondolatai visszakalandoztak a távoli Jeges Szelek Völgyébe, egész pontosan Kelvin Halmára, ahol Drizzt elutasította és elárulta, ezt a… szellemet választotta helyette. Soha egyetlen csapás sem sebezte meg annyira, amint az, amivel õ taglózta le Drizztet, méghozzá abban a reményben, hogy sikerül megölnie.
     Meg kellett ölnie õt.
     A drow a felelõs az összes fájdalmáért, a nyomoráért. Õ az oka annak, hogy Port Llastba utazott, ahol azután fogságba ejtették a drow-k, és kíméletlenül megkínozták…
     Érezte, ahogy az agyszívó undorító, tekergõzõ csápjai behatolnak a testébe.
     De várjunk csak, hasított a fejébe a gondolat, és megrázta a fejét. Az agyszívó ugyanis a kínzások közepette legalább elárulta neki az igazságot. Amit soha senki nem tett meg korábban, arra most az agyszívó tisztán rávilágított.
     – Nem, nem Drizzt miatt – suttogta, Catti-brie pedig értetlenül ráncolta a homlokát.
     – Drizzttõl – ismételte meg Catti-brie, de Dahlia nem hallotta a szavait.
     – Miattad – vádaskodott az elf nõ. – Miattad, te szellem!
     Látta, ahogy Catti-brie a fejét csóválva lehajol, és felveszi az íját a földrõl.
     Az íj!
     Nagyon is jól ismerte azt a fegyvert! Felsejlettek elõtte a közös harcok emlékei, hogy mennyire jó egységet alkottak. Felidézte, ahogy útját állja a kósza villámló nyílvesszõinek, kiszívja az energiájukat, hogy azután Kozah Tûjén keresztül még hatékonyabban sújthassanak le az ellenségre.
     Jól ismerte azt az íjat, Drizzt íját, amelyet most ez az ember asszony – ez a szellem – tartott a kezében, mintha így akarna gúnyt ûzni a drow iránt érzett szerelmébõl.
     Mély, állatias morgás hagyta el a torkát.
     – Dahlia! – szólalt meg Catti-brie halk, nyugodt hangon, szándékosan próbált lefegyverzõ lenni. – Csak nyugalom, nem vagyok az ellenséged.
     Az oltár felbúgott, cselekvésre ösztönözve Dahliát, arra kérve, hogy támadja meg ezt a szellemet, aki oly sok fájdalmat és keserûséget okozott neki, és gyõzze le a gonosz Mielikki tanítványát.
     Dahlia nem tudta sorba rendezni a gondolatait, de az oltár hívó szavát tisztán hallotta, és megértette a szavak mögött megbúvó ígéretet. Pörgetni kezdte a cséphadarókat a levegõben, többször is egymáshoz ütötte õket, hogy feltöltse energiával, majd néhányszor az oltár tetejére csapott velük, amely lüktetõ, fekete energiát kölcsönzött a fegyvereknek.
     – Dahlia! – szólt rá Catti-brie, és Dahlia észrevette, hogy idõközben eltávolodott az oltártól, és a kovácsmûhelybe vezetõ folyosó felé araszol.
     Nem aggódott, tudta, hogy az ember asszony innen nem szökhet meg.
     – Pusztítsd el! – hallotta saját rikoltó hangját, amikor a folyosó mellett strázsáló jádepókra kiáltott. Az elf harcosnõ alaposan meglepõdött volna, ha egy pillanatra kilép a testébõl, hogy megszabaduljon csillapíthatatlan dühétõl, és végiggondolja, hogy a jádepókok miért is lennének az õ szövetségesei?
     
     -------------------------------------------------
     
     Wulfgar a válla fölé emelte Égisz-agyart, és teljes erõbõl lesújtott vele. A fülsiketítõ csattanás hosszasan visszhangzott a teremben, erõs remegés futott végig a fegyver nyelén, majd a barbár mindkét karján, összerántva az izmait. A mithrillajtó közepére célzott, Lolth drider-alakú, fekete adamantinból készült dombormûvének szívére.
     A harci pöröly feje lepattant a drow mesteremberek remekérõl, amelyen egyetlen karcolás sem látszódott, a hatalmas termetû barbár pedig hátratántorodott.
     – Ó, én lyányom! – sopánkodott Bruenor. Elrobogott a barbár mellett, aki még mindig a saját ütésétõl tántorgott.
     Regis is az ajtóhoz rohant.
     – Törd fel, Bendõkorgi! – dörrent rá a törpe.
     A félszerzet végigfuttatta a tekintetét az ajtó kerete mentén, megvizsgálta az új boltívet, majd végigsimított az ujjaival a sima felületû, hûs fémen.
     – Mit törjek fel? – kérdezte. Végtelenül tanácstalannak tûnt, és tehetetlenül széttárta a karját. Nem látott sem kilincset, amelyet lenyomhatott, sem zárat, amelyet feltörhetett volna.
     – Bah! – mordult fel Bruenor. Odaugrott a barbárhoz, kitépte a kezébõl Égisz-agyart, és visszarobogott az ajtó elé. A félszerzet sietve tért ki az útjából.
     A törpe a harci pöröly fejének vésetére pillantott, három istene egymást fedõ szimbólumira, és erõt merített belõle.
     Clangeddin ereje áradt szét a karjaiban, meglendítette a roppant fegyvert, és elképesztõ erõvel sújtott le a mithrillajtóra, megrezegtetve a kovácsmûhely falait.
     – Én lyányom! – bömbölte, és ismét lesújtott az ajtóra, legalább akkora erõvel, mint korábban a barbár harcos.
     – Én lyányom!
     Érezte, ahogy Clangeddin ereje átjárja az egész testét, és felgyülemlik benne.
     Fáradhatatlanul ütlegelte az ajtót.
     Egyetlen karcolás sem esett rajta.
     
     -------------------------------------------------
     
     Catti-brie értetlenkedve, leesett állal nézte az elf nõt, akit váratlanul dühroham fogott el, alig akart hinni a szemének, amikor vadul ütlegelni kezdte az elõtte álló kõoltárt a kezében lévõ cséphadaróval. Az izzó harag torz maszkká rántotta össze a vonásait.
     Dahlia rárivallt a Mielikki tanítványa mögötti jádepókra, majd a másikra a túloldalon, és Catti-brie ekkor vette csak észre a sûrû pókhálóval borított falakon gyülekezõ több ezer, ököl nagyságú pókot.
     Megpördült, és futásnak eredt, és közben nyílvesszõt illesztett az íj húrjára. Megszólította az õsfenevadat, és segítséget kért tõle, majd hátrafordult, és útjára engedte a nyílvesszõt.
     Az emelõkar! – hallotta az õsfenevad válaszát az elméjében.
     A pók borzalmas hangon visított, amikor eltalálta a nyílvesszõ, és egy lépésnyit hátravetette.
     – Nem tudok odamenni! Ellenség zárja el az utat! – kiáltotta Catti-brie gondolatban és fennhangon egyaránt, olyan nyelven, amit nem tudatosan használt, pattogó, ropogó, sistergõs hangon beszélt, ami emberi érzékeinek idegenül hangzott – ahogy Dahlia elf érzékeinek is, mert a harcosnõ abbahagyta a cséphadaró pörgetését, és az oltár ütlegelését, értetlenül, döbbenten meredt rá.
     Kilõtte a második nyílveszõjét is a közelében lévõ jádepókra, majd a harmadikat és a negyediket is. A teremtmény visítva menekült be a folyosóba.
     Catti-brie megpördült a sarkán, és az elf nõt vette célba az íjjal, aki idõközben felugrott az oltár tetejére, és könnyedén pörgette a cséphadaróit.
     – Nem akarlak megölni – kezdte, de ekkor megremegett és megemelkedett a talpuk alatt a talaj. Az õsfenevad tombolt odalent a mélyben. Catti-brie fél térdre esett, Dahlia pedig leugrott az oltárról, el a verem közelébõl.
     Hangos sziszegés hallatszódott a verem felõl, sûrû gõzoszlop csapott fel a magasba, majd tüzes magma lövellt ki a verembõl, és loccsant szét Dahlia és az oltár mögött, az elf nõ és a második jádepók között.
     De ez nem közönséges, élettelen láva volt – hallani lehetett torokhangú hörgését. Catti-brie a rubingyûrûn keresztül szólt hozzá, a lávalény pedig meghallotta hívó szavát. Alakot öltött, és két lábra emelkedett. A jádepók felágaskodott, és fejhangon visított, a lávalény pedig félelmet nem ismerve indult el felé.
     – Pompás – ismerte el Dahlia, de nem különösebben izgatta fel ez az új fejlemény. Ismét pörgetni kezdte a cséphadarót, és lassú léptekkel elindult a másik nõ felé, aki célra tartotta az íjat.
     – Drizzt velem van – mondta Catti-brie. – Õ is itt van Gauntlgrymben…
     – Q’Xorlarrin – javította ki Dahlia, és tovább közeledett.
     – Nem kell ezt tenned – próbálkozott tovább Catti-brie. A háttérben közben azt látta, hogy a jádepók a levegõbe emelkedik, mind a nyolc lábával vadul csépeli az elemi lávalényt, és kisebb-nagyobb darabokat hasít ki a testébõl a csáprágójával.
     – Dahlia, én nem vagyok az ellenséged.
     Az elf nõ azonban gúnyosan kacagott, és már csak néhány lépésnyire járt tõle. Catti-brie kopogó lépteket hallott a háta mögül, az elsõ pók tért vissza, aki korábban bemenekült a kissé jobbra esõ, kovácsmûhelybe vezetõ folyosóba.
     Dahlia támadásba lendült, Catti-brie pedig útjára engedte a nyílvesszõt, ellenfele mellkasának közepét célozva meg. Még a szemét is becsukta egy pillanatra, biztosra vette ugyanis, hogy ezzel megölte az elf nõt, de a nyílvesszõ egyszerûen csak eltûnt.
     Dahlia cséphadarója még több energiát szívott magába, és már szemmel láthatóan pattogtak belõle a szikrák.
     Catti-brie maga elé tartotta Taulmarilt, vívóbotként használva a mágikus íjat, azzal hárítva az elsõ csapást. A harcosnõ azonban vad harci táncba kezdett, egyszer balra, egyszer jobbra penderült, az egyik pörgõ fegyver balról, a másik jobbról fenyegetett. Catti-brie végsõ kétségbeesésében köröket írt le az íjjal, egyfajta falat képezve maga elõtt, de nem lepõdött meg, amikor a harcosnõ rést talált eme gyenge védelmen. Az egyik cséphadaró keményen eltalálta a combját, amitõl kis híján nyomban elterült a földön.
     És ekkor érte az igaz meglepetés, az elf nõ ugyanis kieresztette a fegyverbe gyûjtött energiát, amely villámcsapásként szabadult ki, és messzire repítette. Átszállt a termen, és nekicsapódott a falnak, és ha nincs a fal, hogy megtartsa, akkor kinyúlt volna, mint egy kilapított béka.
     Zúgott a feje, forgott vele a világ, az elf nõ pedig vészesen közeledett, hogy bevigye a gyilkos csapást. Számba vette a rendelkezésére álló varázslatokat, de vészesen leapadt a számuk, és egyet sem talált, aminek a szorult helyzetében hasznát vehette volna.
     – Ismét csak egy szellem leszel! – Dahlia diadalittasan kiáltott fel, és rohamra indult. Catti-brie eldobta az íjat, majd elõbb védekezõn felemelte mindkét karját, utána viszont legyezõszerûen szétterítette az ujjait, összeérintette két hüvelykujját, és az ismerõs lángoló kezekkel fogadta az elf nõ támadását.
     Dahlia kínkeserves hangon sikoltott, hátratántorodott, és vadul csapkodott, hogy eloltsa a bõrét harapdáló lángokat. Catti-brie értetlenül meredt a saját kezére. Ennek a varázslatnak nem kellett volna sikerülnie, hisz csak korlátozott számban mondhatja el a szükséges varázsigéket egy adott napon, és aznap már elhasználta a lehetõségeit.
     – A gyûrû – lehelte hüledezve, de nem sokat morfondírozhatott a történteken, mert mozgást vett észre oldalirányból. Ágaskodó pók rontott rá, a csáprágójáról halálos méreg csöpögött, és Catti-brie kétségbeesetten a földre vetette magát.
     
     -------------------------------------------------
     
     Amikor az õsfenevad kilökte magából az elemi lávalényt, egész Gauntlgrym és Mélysötét közeli járatai is beleremegtek.
     Drizzt, Entreri, Ámbra és a három ember rabszolga mind érezték, hogy megmozdul alattuk a föld, érzékelték a folyosó oldalfalainak rengését.
     A kósza és az orgyilkos aggodalmas pillantást váltottak, mindketten tudták, hogy ennek mik lehetnek a következményei, akár a kovácsmûhelyben tartózkodó barátaik szempontjából, akár Entreri szempontjából, aki lehet, hogy nem jut ki élve errõl a sötét helyrõl. Még sebesebben haladtak tovább, mint eddig, de a drow váratlanul megtorpant, és a törpe asszonysághoz fordult.
     – Fordulj balra az út végén, majd haladj a következõ járat jobb oldalfala mentén egészen a kovácsmûhelyig – utasította, Ámbra pedig bólintott, hogy megértette.
     Természetesen a vándorok is hallották és érzékelték a föld és a falak rengését, és mivel tudták, hogy Catti-brie az ajtó túloldalán tartózkodik – Bruenor ráadásul még azt is pontosan tudta, hogy mi lakozik odabent – kettõzött erõvel igyekeztek betörni az ajtót. A törpe mindennel megpróbálkozott, ami csak az eszébe jutott, egy ízben még az ujjait is megkísérelte begyömöszölni az ajtó és a félfa közé, hátha akkor kifeszítheti a helyérõl.
     – Lyányom! – kiáltotta. – Ó, én lyányom! – eszét vesztve küzdött az áthatolhatatlan fémajtóval. Clangeddint szólította, hogy adjon neki erõt, és felidézte az emlékeket, melyeket a trónon ülve szerzett, és megkereste köztük az istent.
     – Ne õt, törpe – erõtlen hang érkezett oldalirányból. Minden fej a szerzetes felé fordult, aki csak nagy nehézségek árán tudott felülni fekvõ helyzetébõl.
     – Ne azt az istent hívd – tanácsolta Afafrenfere. – Erõvel nem gyõzheted le azt az ajtót.
     – He? – mordult fel az értetlenkedõ törpe.
     – A törpéknek három istenük van, igaz? – kérdezte a szerzetes.
     Bruenor felelni készült, de visszanyelte a szavakat, és csípõre tett kézzel, összeszûkült szemmel meredt a sebesült férfira.
     – He? – ismételte meg, de ezúttal nem a szerzeteshez, hanem önmagához beszélt.
     
     -------------------------------------------------
     
     A csattogó csáprágók csupán egy arasznyira lehettek Catti-brie arcától, amikor felemelte Taulmarilt, és beleeresztett egy villámló lövedéket a jádepók pofájába. Fülsiketítõen visszhangzott a szörnyeteg metszõ hangú visítása a teremben, és jó néhány lépést hátrébb csúszott a becsapódás erejétõl.
     Catti-brie újabb nyílvesszõt lõtt ki.
     Megpördült, és az elf nõ irányába is kilõtt egy lövedéket, de nem õt vette célba, hanem a talajt közvetlenül elõtte. A villámcsapásszerû becsapódás ereje hátravetette Dahliát, aki magatehetetlenül szállt a levegõben.
     Visszafordult a jádeszörnyeteg felé, és ostrom alá vette, egyik nyílvesszõt lõtte ki a másik után. A teremtmény próbált ugyan menekülni, de a villámló nyílvesszõk utolérték, és szép apránként cafatokra szaggatták a testét. Két lába is leszakadt gyors egymásutánban, mígnem végül felborult, rövid ideig rángott, majd a haláltusát követõen kimúlt.
     Ismét megpördült, és ismét belelõtt a talajba közvetlenül az elf nõ lába elõtt, aki nem adta fel, makacsul közeledett vélt ellensége felé. Ezúttal nem cséphadarót, hanem vívóbotot tartott a kezében, és a becsapódás pillanatában a talajhoz érintette a bot végét, amely elnyelte a nyílvesszõbõl kiszabaduló energia java részét. A bot feltöltõdött, szikrákat hányt a levegõbe, Dahlia keze remegett az erõlködéstõl, hogy meg tudja tartani a varázstárgyat.
     Mivel nem maradt más választása, Catti-brie villámló nyílzápor alá vette ellenfelét, hol a talajt célozva a lába elõtt, hol õt magát. Egyik robbanás követte a másikat, és valóságos szikraesõ hullott a terem közepén. Catti-brie elindult az elf nõ felé a villámló nyílvesszõk fedezékében, Dahlia pedig minden egyes újabb becsapódásnál hörgött és morgott.
     Tovaröppenõ szikrák szitáltak be az õsfenevad vermébe, és pattantak a falakon lógó pókhálókra, amelyek lángra kaptak, rémült menekülésre kényszerítve a pókokat.
     Catti-brie a pattogó szikrák fényes esõfüggönyén keresztül is látta, ahogy az elemi lávalény felegyenesedik Dahlia háta mögött, a feje fölé emeli a rúgkapáló jádepókot, és a verem felé ballag vele. Eljátszott a gondolattal, hogy Dahliára uszítja a lávalényt, hogy kapja el és fogja le, mert nem állt szándékában megölni õt.
     A teremtmény belehajította a jádepókot a verembe, majd megfordult, és Catti-brie-re nézett, további parancsra várva. Öles lépést tett gazdája irányába, hogy közé és az ellenség közé álljon, de váratlanul megtorpant, mintha földbe gyökerezett volna a lába, és bármennyire erõlködött is, nem tudott továbbmenni.
     Catti-brie rájött, hogy mi történhetett, és gondterhelten ráncolta a homlokát.
     A jádepók a halálos zuhanás közben pókhálót lövellt ki az elemi lávalényre, és a finom szálak kellõképpen megtapadtak ahhoz, hogy váratlanul és nagy erõvel hátrarántsák a teremtményt.
     Az elemi lávalény átbucskázott a kiugró pereme felett, és eltûnt szem elõl, kiszállt a harcból.
     Újabb villámló nyílvesszõ találta el az elf nõt, aki hevesen megrázkódott, a botba áramló energia oldalra rántotta a karját, és megpörgette a tengelye körül.
     Dahlia megvetette a lábát, és teli torokból sikítva támadott. Megtámasztotta a bot végét a talajon, és rúdugróként emelkedett a magasba, amikor ellenfele újabb nyílvesszõt lõtt ki a lába elé.
     Catti-brie is mozgásba lendült, és nagyon is jól tette, futás közben levetette magát a földre, és átsiklott a felette elszálló elf nõ alatt, majd felpattant, és futásnak eredt az ellenkezõ irányba, és közben a gyûrûn keresztül megszólította az õsfenevadat.
     Felugrott az oltár tetejére, majd tovaszökkent.
     Elég volt egyetlen röpke pillanatra hozzáérnie a kõhöz, azonnal hányinger fogta el, mintha fertõzõ betegség döntötte volna le a lábáról.
     Amikor a túloldalon földet ért, megtántorodott, és felsikoltott az elméjében visszhangzó démoni kacajtól.
     Megrémült, hogy Dahlia üldözõbe veszi, méghozzá villámló energiával telítõdött, halálos fegyverrel a kezében.
     Tudta, hogy meg kellene fordulni, hogy még több villámló nyílvesszõt lõjön ki rá, hogy az a különleges bot túltöltõdjön, ha lehetséges ilyesmi egyáltalán, vagy legalább kénytelen legyen eldobni, mert már nem tudja megtartani és visszafogni az erejét.
     De nem tudott megfordulni, és nem tudott nyilazni. Két kézzel kapaszkodott Taulmarilba. Megbicsaklott a lába, és elterült a földön.
     A gondolatai közé férkõzött démon, a Pókok Démonkirálynõje harsány hangon kacagott.
     
     -------------------------------------------------
     
     Túl sok energia gyûlt össze – képtelenség, hogy ennyit kordában tudjon tartani.
     Most mégis sikerült, két kézzel markolta meg a botot, amelyen villámok cikáztak fel alá, sõt még az õ teste körül is. Egyetlen tömött copfja vad táncot lejtett a levegõben.
     Nézte, ahogy ellenfele átrohan a termen, felugrik az oltárra, majd a túloldalon megtántorodik, és elterül a földön. Diadalittas üdvrivalgás hatotta át a gondolatait, miközben a másik nõ a Pókkirálynõ gúnyos kacaját hallotta.
     Dahlia lelassította a lépteit, és összeráncolta a homlokát. Drizzt jutott az eszébe, és ezúttal nemcsak az utolsó találkozásukra gondolt ott a hegyoldalon, hanem a szeretkezéseikre is, a közös kalandokra, a barátságukra.
     Effron jutott az eszébe, és az, ahogy az útitársai – sõt inkább a barátai – kiszabadították õt a tiefling fogságából és kimenekítették arról a hajóról, majd megadták neki a lehetõséget és a kellõ idõt ahhoz, hogy együtt lehessenek, és tisztázhassák a régi sérelmeket és begyógyíthassák a régi sebeket.
     De a fia most már halott, méghozzá drow kezek által vesztette el az életét…
     Az emlékkép azonban tovasuhant, mielõtt végigvihette volna a gondolatmenetet, mielõtt tudatosulhatott volna benne, hogy a sötételfek tették mindezt a rosszat a fiával és vele is.
     A gondolatmenet új fordulatot vett, olyan új összefüggések láttak napvilágot, amelyek tökéletes egésszé álltak össze az elf harcosnõ fejében.
     Effron azért halt meg, mert Drizzt eltaszította õt magától, márpedig õ egy szellem miatt fordult el tõle, méghozzá e miatt a szellem miatt. Catti-brie miatt.
     A gonosz Mielikki tanítványa miatt.
     Ez utóbbi gondolat hidegen hagyta az elf nõt, hisz alig tudott valamit Mielikki istennõrõl, de nem érdekelte, nem számított. Hirtelen minden értelmet nyert. Effron Catti-brie miatt halt meg; minden, ami rosszul sikerült az életében, miatta történt.
     És most megadatott számára a bosszú lehetõsége. Támadásba lendült. Megtámasztotta a botját az oltár tövében, és átlendült felette, tébolyult, örömteli sikollyal a torkán, csillapíthatatlan dühvel a bensõjében.
     Catti-brie felállt, és megfordult, hogy szembõl fogadja a röptébõl érkezõ támadást. Dahlia pontosan elõtte ért földet, és egyetlen szempillantás alatt véget vethetett volna a harcnak, ha kiereszti a Kozah Tûjébe gyûlt mérhetetlen mennyiségû energiát. Ellenfele ott helyben azonnal hamuvá égett volna.
     De nem, az túl könnyû, túl egyszerû, túl kegyes halál lett volna.
     Catti-brie oldalra sodorta a felé lendülõ botot, majd keresztbe fektette az íjat maga elõtt, így hárította a fej fölül érkezõ csapást.
     Egészen tûrhetõen harcolt, jól védekezett, mindig megfelelõ szögben tartotta az íjat, hogy távol tarthassa magától a halálos vívóbotot, de természetesen nem érhetett fel az elf nõ harci tudásához.
     Catti-brie tisztában volt ezzel. Dahlia kiolvasta a szemébõl, hogy tudja, ezúttal legyõzték.
     Mégsem mutatta jelét félelemnek.
     Ez egy pillanatra megzavarta Dahliát, de csak egy röpke pillanatra. Észrevette, hogy ellenfele csak idõt akar nyerni. Talán ismét az õsfenevadat hívja segítségül?
     Az elf nõ még nagyobb elszántsággal folytatta a harcot, egyre keményebbeket ütött, mind hátrébb és hátrébb szorítva a másik nõt. Elfogyott a hely, közeledett a fal.
     Dahlia fokozta az iramot, döfött és ütött, döfött és ütött, és egészen a falig kergette ellenfelét. Amikor Catti-brie háta nekinyomódott a falnak, Dahlia teljes erõbõl lesújtott rá. Amikor Kozah Tûje hozzáért a keresztbe fektetett Taulmarilhoz, az elf nõ kettébe törte a fegyvert, amely két egyenlõ hosszúságú tagra esett szét, melyeket középen zsineg kötött össze. A találat a bot középpontja felett következett be, ezért a felsõ tag visszapenderült Dahlia felé, amikor megrántotta a fegyvert.
     Pontosan erre számított. Ügyesen elkapta a felsõ tagot, és könnyedén döfött vele a keresztbe fektetett íj alatt.
     Catti-brie minden tõle telhetõt megtett, hogy védje magát, próbálta lefelé rántani az íjat, hogy eltérítse az immáron nem is egy, hanem két botot, de nem sikerült, és amikor a különös fegyver hozzáért a mellkasához, Dahlia szabadjára engedte a benne tárolt energia egy részét. Catti-brie keményen nekicsapódott a falnak, és csúnyán beverte a fejét.
     Az elf nõ hátrébb lépett, eleresztette az egyik tagot, mert biztos volt benne, hogy az ellenfelében nem maradt elég erõ a visszavágáshoz, majd leírt egy teljes kört a tengelye körül, hagyta, hogy az eleresztett tag szabadon szálljon, és mire befejezte a pörgést, ismét az eredeti, hosszú vívóbotot tartotta a markában. Nagy sebességgel rohant oda ernyedt ellenfeléhez, és kiütötte a kezébõl Taulmarilt. A mágikus íj egészen a terem sarkáig repült, és beleragadt a megmaradt pókhálóba, ama lezárt alagút mellett, amelyet Zeerith nagyasszony lakosztályának szántak.
     Dahlia folytatta a mozdulatsort, kinyújtotta Kozah Tûjét, és az erõsen rogyadozó Catti-brie álla alá ékelte, a falhoz nyomta és felemelte, hogy egyenesen álljon elõtte, majd a torkának szegezte a fegyvert.
     Ez már személyes ügy, gondolta Dahlia. Elégedett volt, ahogy a hang is a fejében.
     Most érezheti a másik nõ félelmét.
     Most érezheti a másik nõ fájdalmát.
     Most láthatja, miként huny ki a fény Catti-brie kék szemében.
     – Most – mondta az elf nõ fennhangon, noha nem tudatosan – Mielikki vereséget szenved.
     És Dahlia boldognak érezte magát.
     
     -------------------------------------------------
     
     Wulfgar hasztalan ugyan, de lankadatlanul püfölte az ajtót, Regis pedig felmászott az ajtó mentén futó adamantinkeret tetejére, és titkos zárszerkezet után kutatott, amelyen keresztül talán kinyithatják.
     Bruenor ez idõ alatt viszont a gondolataiba süppedt, és mélyen magába nézett. Észrevette, hogy a szerzetes bátorítóan biccent felé, majd becsukta a szemét, és gondolatban visszautazott addig a pillanatig, amikor ráült a Törpe Istenek Trónjára.
     Hallotta Moradin énekét, Clangeddin harci üvöltését és Dumathoin suttogását.
     Kinyitotta a szemét, odasétált az ajtóhoz, és nemes egyszerûséggel félrelökte a barbárt az útból. Arra kérte Clangeddint, hallgasson el, és arra kérte Moradint, hogy adjon neki bölcsességet.
     Ezután a suttogó hangok felé fordította a figyelmét, a titkokra fülelt.
     Ez még mindig Gauntlgrym, súgták neki, bárhogy is próbálják átalakítani a sötételfek ezt az õsi törpe otthont. Ez még mindig a törpék birodalma, mindig is az volt. Az ajtóra karcolt jelkép nem jelent semmit.
     Sem a gonosz Lolth istennõt ábrázoló dombormû, sem az adamantin ajtókeret.
     Nem, ez itt továbbra is ugyanaz az ajtó, amelyet törpe kezek készítettek, és törpe kõmûvesmesterek illesztettek a helyére, az õ õsei.
     Bruenor az ajtóra tette a kezét.
     Az õsi törpe mesteremberek a mesterségük iránti elhivatott szeretet révén átitatták az ajtót szellemiségük egy részével, ezért Bruenor szólni tudott az ajtóhoz, és elmondta, hogy õ jó barát, hogy királyi vér csörgedezik az ereiben és hogy nemes céllal érkezett.
     Õ Gauntlgrym barátja, és ez a hely még mindig Gauntlgrym.
     A mithrillajtó fellélegzett, a zár kioldott, és megnyílt a folyosóra vezetõ kapu.
     Bruenor gondolkodás nélkül berontott, a barbárral és a félszerzettel a nyomában.
     
     -------------------------------------------------
     
     Catti-brie tehetetlenül állt ott az ellenfelével szemben. Levegõt sem tudott venni, a villámló nyílvesszõk energiájával feltöltõdött bot nekinyomódott a légcsövének és elzárta azt. Kiguvadt a szeme, két kézzel markolta meg a hosszú vívóbotot, és próbálta eltolni a torkától.
     Meglehetõsen kifacsart testhelyzetbe került, a fal a tarkójánál kidudorodott a síkjából, és ez oldalirányba feszítette a fejét, ráadásul elég erõ sem maradt tagjaiban ahhoz, hogy hátrébb kényszeríthesse az elf nõt, és mozgástere sem maradt ahhoz, hogy enyhén oldalra forduljon, vagy legalább a nyakát kimozgassa, hogy enyhítse a nyomást a légcsövén.
     Másfajta erõ is lakozott azonban abban a botban, olyan tisztán érezte a sötét energia lüktetését, ahogy Kozah Tûjének rideg, fémes érintését. Az oltár jutott az eszébe, amikor hozzáért, érezte, hogy elevenen lüktet, a hirtelen támadt gyengeség és beteges rosszullét emléke járta át egyre kásásabbá váló gondolatait.
     Már nem tudott tisztán gondolkodni, zuhanni kezdett, a látómezeje peremén megjelent a fenyegetõ sötétség.
     Drizztre gondolt, arra, hogy bárcsak elbúcsúzott volna tõle, de béke és nyugalom ülte meg a lelkét, mert tudta, hogy eleget tett Mielikki kérésének, hogy a Csarnok Vándorai megmentették a kósza életét.
     Bizonyos értelemben ezt a csatát Lolth most valóban megnyerte, de õ, Catti-brie teljesítette istennõje kérését…
     Mély megrökönyödés ülte meg a gondolatait, majd kiáltás harsant, „Nem!”, olyan elemi erejû sikoly, mintha magát a világot akarták volna szétrepeszteni vele.
     Ez nem Drizztrõl szól. Most nem.
     Ez Mielikki és Lolth játszmája.
     Ez Dahlia és Catti-brie játszmája, a gigászi küzdelem követeinek játszmája. Catti-brie nem elégedhetett meg azzal, amit Kelvin Halmán tett. Ugyan mi lenne Drizzttel nélküle? Mégis hogy élné túl, ha másodjára is meghasadna a szíve?
     És Bruenor, az apja? Vagy Wulfgar és Regis?
     Nem adhatja fel, nem szabad feladni egészen addig, míg végérvényesen véget nem ér. Nem elégedhet meg a múltban aratott gyõzelmekkel, ha a jelenben még hevesen dúl a háború.
     Az alatt a rövid idõ alatt, amíg még eszméleténél volt, felidézte, hogy az elf nõ miként zuhant le a magasból, miután kiszabadult a pókháló fogságából, és miként törte ketté a különös botot a vállain.
     Catti-brie végigfuttatta az ujjait a vívóboton; ép gondolatainak maradványait a fegyverre irányította, hogy kifürkéssze a titkait.
     Összeszedte minden maradék erejét, nem eresztette el az életet, próbált belekapaszkodni az utolsó szalmaszálba. Felnyögött, elõretolta a fejét, még tovább fokozva a nyomást a torkán, és az ujjai ekkor meglelték Kozah Tûjének titkát, és sikerült kettébe törnie a botot.
     Kiszabadult a szorításból, méghozzá olyan váratlanul, hogy a feje elõrebillent, és a homlokával keményen belefejelt a döbbent elf nõ orrába, aki hátratántorodott, és mivel a kezében lévõ bot kettébe tört, nem tudta megtámasztani magát vele, ezért kibillent az egyensúlyából.
     Catti-brie kirántotta Kozah Tûjét Dahlia kezébõl, majd összeillesztette a két tag végét. A fogai összekoccantak a fegyverben lüktetõ iszonyatos mennyiségû energiától, és alig tudta a markában tartani.
     A törött és vérzõ orrú elf nõre nézett, aki olyan arckifejezést öltött, amit egyelõre nem tudott megfejteni.
     
     -------------------------------------------------
     
     Miután önkéntelenül kikerült az oltár sötét energiájával átitatott mágikus fegyver a kezébõl, Dahlia kapcsolata a sötét erõkkel valamelyest gyengült, ahogy a gyûlölete is csillapodott, amit Effron halála miatt érzett Catti-brie iránt, és kellemes emlékek kerültek felszínre Drizztrõl, és a társairól, akiket egykoron jól ismert, és a tengeri utazásról, ahol õ és Effron végre békére leltek.
     Drizztre gondolt, próbált belekapaszkodni az emlékébe, de a kép elhalványult, és más vette át a helyét, valaki, aki a szívének sokkal kedvesebb, és alaposan meglepõdött, amikor kirajzolódott elõtte a férfi alakja.
     Artemis Entrerit látta maga elõtt. Hallotta a hozzá intézett szavait, ahogy a maga sajátos módján próbál megnyugvást hozni a számára. Azok a szavak megértésrõl tanúskodtak.
     Azok a szavak helyes útról és jobb életrõl suttogtak, és az a távoli suttogás a reményt hordozta magában.
     Dahlia belsõ vívódása, a két ellentétes érzés, a szeretet és a gyûlölet összefonódása, amely végigkísérte egész életében, és ami miatt halálos csatákat vívott az összes szeretõjével, most megdöbbentette és megrázta õt, és kétely ébredt benne, ami megrepesztette a vak gyûlölet vörösen izzó falát.
     Ismét átélte a pillanatot, amikor Alegni megerõszakolta, látta, miként öli meg az anyját, lepergett a szeme elõtt, ahogy lehajítja a csecsemõt a szikláról. Szass Tam csak vigyorgott rajta, haldokló szeretõi kegyelemért könyörögtek, amit nem adott meg nekik.
     Lolth duruzsolása szemben találta magát a megtört Dahlia könnyeivel.
     Nem tudta, hogy mitévõ legyen. A fejében rikácsoló hang arra uszította, hogy essen az elõtte álló nõ torkának, sérült, törött szíve viszont azt sugallta, hogy boruljon le a földre, és sírja ki magát. Elhátrált a faltól és megfordult. Úgy érezte, hogy el kell rohannia onnan, el kell távolodnia ettõl a nõtõl, el kell menekülnie a borzalmas igazság elõl, szánalmas élete elõl.
     A kovácsmûhelybe vezetõ folyosó felé iramodott, de belefutott a rõt szakállú törpébe, a barbár harcosba, és az agyafúrt félszerzetbe – a többi szellembe, akik Drizzt Do’Urden álmaiban kísértettek, a többi vándorba, akik visszatértek a halálból, hogy a drow oldalán harcolva nézzenek szembe a sötét úrnõvel.
     Lolth istennõvel.
     Az eltorzult lelkû Dahliával.
     Igen, az eltorzult lelkû Dahliával. Tisztában volt ezzel. Sírva kiáltott fel, részben a haragtól, részben az elemi erejû szomorúságtól hajtva. Jobbra fordult, és a verem irányába kezdett el rohanni, hogy belevesse magát, és örökre véget vessen a fájdalomnak.
     Futólépés közben azonban megmerevedett, metszõ hang harsant az elméjében, amely meggátolta a mozgásban.
     Ne! – érkezett a parancs, melynek nem lehetett ellenállni. Lolth parancsa, amelyet Methilen keresztül közvetített neki, aki láthatatlanul bújt meg a járat túlsó végén.
     Dahlia megtorpant, majd ismét más irányt vett, és az egyetlen lehetséges kijárat felé szaladt tovább. A lezárt alagúthoz rohant, amelyet Zeerith nagyasszony lakosztályának szántak.
     A megmaradt pókhálók szétnyíltak elõtte, és biztosan tudta, hogy mire odaér, megszüntetik a mágikus vasfalat, hogy leereszkedhessen az alsóbb szintekre, hogy egy másik napon esélye legyen megvívni és megnyerni a harcát.
     
     -------------------------------------------------
     
     Catti-brie a nõ után nézett, látta, hogy a társai belépnek a terembe, de nem foglalkozott velük, minden figyelmét lekötötte Kozah Tûje, és a benne lüktetõ hihetetlen mértékû energia. A bot ugyanúgy viaskodott vele, mint korábban Dahlia. A Taulmarilból származó villámok cikáztak a fegyver teljes hosszán, és összefonódtak az oltárból származó sötét erõkkel. Ezekben a fekete energianyalábokban ott pislákolt a Pókkirálynõ szikrája, amik kapcsot jelentettek a Pókok Démonkirálynõjének elméjéhez.
     A fegyveren keresztül Catti-brie hallotta Dahlia gondolatait, hallotta, hogy milyen telepatikus beszélgetés folyt közte és az istennõ között. Látta az elf nõ lelkében dúló érzelmi vihart, a fény és a sötétség végtelen harcát, és már azelõtt tudta, hogy Dahlia a mélybe akarja vetni magát, hogy véget vessen a szenvedéseinek, mielõtt látta volna, hogy elindul a verem felé.
     Õ is hallotta a tiltó kiáltást, a sötét erõ hangját, amely megváltoztatta Dahlia elhatározását, amely elhatalmasodott felette, és amikor megfordult, és a lezárt alagút felé rohant tovább, érezte a szabadság iránti vágyát és reményét, hogy Lolth követeként még egyszer szembenézhessen Drizzttel és a társaival.
     Catti-brie alig tudta megtartani a kezében lévõ botot, õ is az õsfenevad vermére pillantott, és azon morfondírozott, hogy oda kellene vetnie elé ezt a sötét erõkkel bemocskolt fegyvert.
     A szánalom azonban jobb belátásra bírta, a szánalom, amit Dahlia iránt érzett, és a döbbenetes felfedezés, hogy Dahlia veszített, hogy õ maga is elveszett, és ez a felfedezés más irányba terelte Catti-brie-t.
     A két különbözõ eredetû energiától lüktetõ Kozah Tûje lándzsaként suhant a levegõben, és berepült abba az alagútba, amelyen keresztül Dahlia elmenekült. Odabent eltalálta a falat, a felgyülemlett energia elszabadult, és a robbanás egy földrengés erejével rázta meg a hegyet. Catti-brie szíve kihagyott egy ütemet, megrémült, mert alapjaiban rázkódott meg az egész épületegyüttes, és félt, hogy az õsfenevad talán kiszabadult.
     


     HUSZONHETEDIK FEJEZET
     
     SOSEM FELEDEM
     
     Drizzt és Entreri a hátsó folyosón rohantak tovább, elhaladtak a láva vájta alagút mellett, elhagytak egy bal oldali oldalfolyosót, és egy mágikus vasfal mellett, amely lezárta a jobbra nyíló átjárót.
     Nem tulajdonítottak neki különösebb figyelmet, csak tájékozódási pontnak használták, hogy könnyebben visszataláljanak a kovácsmûhelybe a többiekhez.
     Ekkor azonban megrázkódott a talpuk alatt a talaj, felrepültek a levegõbe, majd pattogva értek földet. A falak is rázkódtak körülöttük, por és kõtörmelék zúdult rájuk balfelõl, és a lökés ereje áttaszította õket a másik oldalra, Entreri néhány lépésnyire begurult a nyitott láva vájta alagútba.
     – A szörnyeteg – suttogta Drizzt, miközben felkászálódott a földrõl. Futásnak eredt, és Entreri, aki szemmel láthatóan jobban sántikált, mint korábban, próbált lépést tartani vele.
     Beléptek a megvilágított kovácsmûhelybe. A kósza a szerzetest vette észre elõször, aki ingatag lábakon állt, és a nyitott mithrillajtóba kapaszkodott. Odakiáltott neki, de Afafrenfere nem mondott semmit, csak az ajtón túli folyosó felé biccentett.
     A drow nem lassított, teljes erõbõl futott tovább, a bicegõ orgyilkossal a nyomában.
     Berontottak az õsfenevad termébe, ahol menten megtorpantak, amikor kibontakozott elõttük a hihetetlen látvány: a falakat borító sûrû pókháló, az elpusztított zöld jádepók, a kõoltár, a kiugró közelében hûlõ magmakupac, a Csarnok Vándorai, akik halomnyi kõtörmelék mellett ácsorogtak, a láva vájta alagút elõtt, amelyet Drizzt nagyon is jól ismert.
     Catti-brie Bruenorra támaszkodott, zavartnak és gyengének tûnt, tetõtõl talpig por borította. A kósza azonnal odarohant hozzá.
     – Meglelénk Dahliát – mondta neki Bruenor, és a törmelékre mutatott.
     Drizzt felszisszent. Az orgyilkos is hallotta a törpe szavait. Odabicegett a törmelékhalomhoz, és körbe-körbe ugrálva próbálta odébb lökdösni a lehasadt szikladarabokat.
     – Dahlia! – kiáltotta, majd dühösen odavágott egy szikladarabot a törmelékhalomhoz, és a többiek felé fordult. – Mit tettetek?!
     A kósza közelebb húzta magához Catti-brie-t, mert tartott tõle, hogy az orgyilkos nekitámad, de õ kihúzta magát, ellépett tõle, és határozottan felszegte az állát.
     – Õ már nem az az elf nõ, akit valaha ismertél – magyarázta az orgyilkosnak magabiztos hangon. – Egy démon befolyása és uralma alá került, nem hallgat a józan észre.
     Entreri felvett még egy követ, megpördült a tengelye körül, lendített, és teljes erõbõl a törmelékhalomhoz vágta. Ezt követõen lehuppant a földre, mintha cserbenhagyta volna a lába, és meredten bámulta a követ, amit az imént elhajított.
     – Mennünk kellene – szólalt meg a félszerzet. – Megtaláltátok a törpét?
     Drizzt egész idõ alatt Catti-brie-t nézte, a torkán lévõ zúzódásokat és égésnyomot.
     – Már közel járnak, és másokat is kiszabadítottunk – felelte nagy sokára. – És igen, ideje mennünk, méghozzá gyorsan.
     Átkarolta Catti-brie-t a vállánál fogva, majd odaterelte õt a barbárhoz, hogy õ támogassa út közben. Bólintott, jelt adva ezzel a társainak, akik visszaindultak a kovácsmûhelybe.
     – Indulnunk kell – mondta az orgyilkosnak. Beszéd közben odament és lehajolt hozzá.
     – Akkor menj! – vakkantotta Entreri.
     – Nem maradt itt számodra semmi.
     Entreri felnézett rá, és csüggedt tekintete beszédesebb volt minden szónál, a kósza már azelõtt tudta, hogy mit fog mondani, mielõtt megszólalt volna.
     – Semmim sem maradt.
     – Mindig akad valami.
     – Menj, drow – küldte el õt maga mellõl az orgyilkos. – A te helyed a barátaid mellett van.
     – Idõvel találsz majd… – kezdte a kósza, de Entreri a szavába vágott.
     – Menj! – mondta határozott hangon, és visszafordult a törmelékhalom felé.
     Drizzt elidõzött ott még egy kis ideig, de be kellett látnia, hogy már nincs mit mondani. Felegyenesedett, megpaskolta az orgyilkos vállát, és visszaindult a kovácsmûhelybe.
     – Sosem feledem, hogy eljöttél értem, Drizzt Do’Urden – szólt a drow után, és valami különös oknál fogva, amit akkor még nem is igen értett, a szavak megmelengették Drizzt szívét.
     Mire visszaért a kovácsmûhelybe, Ámbra és a három másik kiszabadított fogoly már csatlakozott a többiekhez. Catti-brie-nek nem maradt gyógyító varázslata, amit ráolvashatott volna a megátkozott papnõre, de Regis elõhalászott egy üvegcsét mágikus erszényébõl, amirõl úgy vélte, hogy segíthet a törpén. És valóban, még útnak sem indult a tízfõs csapat, de Ámbra már vissza is nyerte a hangját, és onnantól kezdve be nem állt a szája. Szüntelenül mesélte a különbözõ kalandokat, bárki mellé odaszegõdött, aki hajlandó volt meghallgatni.
     – Zsigerontó – súgta oda Regis Drizztnek és Bruenornak, majd a törpe asszonyság irányába lökte ki az állát. – Pedig már azt hittem, hogy bármilyen gyilkos méregnek képes vagyok ellenállni.
     – Bruhaha! – kacagott a törpe, a drow pedig kifejezetten örült önnön mosolyának. Fájó szívvel gondolt vissza Dahliára, és mély együttérzéssel Entrerire.
     Ámbra odatipegett kedves barátjához, Afafrenferéhez, a homlokára tette a kezét, kántálni kezdett, megidézve istene erejét, és melengetõ, gyógyító energiát közvetített a testébe, amitõl új erõre kapott.
     A szerzetes görnyedt testtartása elmúlt, kihúzta magát, és hálásan biccentett a törpe felé.
     – Maradt még a varázserõmbõl – ajánlotta fel a többieknek a törpe papnõ.
     – Akkor használd saját magadon, nem tudom, hogy a varázsital mennyi ideig hatásos a drow átok ellen – mondta a félszerzet, és ott hagyta Drizztet és Bruenort.
     – Átokverte drow átok! – morgott a törpe, a mellette ácsorgó kósza pedig csak bólogatott.
     – Nem szívesen látám itt õket – folytatta Bruenor. – Tégedet kivéve, persze.
     – Hát persze – vigyorgott a drow.
     A törpe mondani akart valamit, de visszanyelte a szavakat, és különös ráncok futottak át az arcán. Felemelte a kezét, hogy megelõzze a kósza várható kérdését, majd a központi nagy kohó felé fordult.
     – Bruenor? – kérdezte nagy sokára, de a törpe nem felelt, csak állt ott, és meredten elõreszegezte a tekintetét.
     Váratlanul gondolt egyet, és öles léptekkel a kohóhoz robogott. Amikor odaért, a kohó csukott ajtajához vezetõ tálcára tette a csatabárdját, a harci sisakját és a pajzsát. Körülnézett, figyelmen kívül hagyva Drizzt összes kérdését, és keresett egy hosszú, kampós végû rudat, valamint egy hosszú szárú fogót.
     A többiek is csatlakoztak hozzájuk, Wulfgar és Catti-brie is folyamatosan faggatózott, de a törpe egyetlen kérdésre sem felelt. A kampós rúddal felnyúlt a tálca mentén, a zárófalak között, és a szerszám segítségével kinyitotta a kohó nehéz ajtaját.
     Odabent haragosan lobogott az õsfenevad tüze. Bruenor elmosolyodott, és elégedetten bólintott.
     Sebesen körbejárt a teremben, és összegyûjtött mindent, amire szüksége lehet.
     – Nincs idõnk erre – szólt utána a kósza, miután kitalálta, hogy mire készül a barátja.
     – Tartsátok a termet! – dörmögte a törpe ellentmondást nem tûrõ hangon.
     – Bruenor!
     – Csak tartsátok a termet, elf! – A többiekre nézett a drow mellett. – Mindenki!
     – Sebesültjeink is vannak, és ártatlan foglyok – emlékeztette rá Catti-brie. – Minden további késlekedés…
     A törpe átszellemült, komoly arccal nézett rá.
     – Mennünk kelle… – Catti-brie folytatni akarta a vitát, de félbehagyta a mondatot, mert váratlanul meghallotta az õsfenevad hangját a kohón keresztül.
     – A csatabárd – mondta a törpének. – És a harci sisak…
     Catti-brie Bruenorra nézett, és az arckifejezése hirtelen támadt izgatottságról árulkodott. A többiek legnagyobb megrökönyödésére felugrott a tálcára, és belépett a zárófalak közé, ahol olyan forróság uralkodott, amit élõ ember képtelen lenne elviselni, majd lenyúlt, hogy elvegye a törpétõl a felszerelését.
     – Héj, te lány! – szólt rá Bruenor aggodalmas hangon.
     Catti-brie mosolyogva nézett le rá, a csatabárddal a kezében. Lendületes mozdulattal vetette bele a kohóba.
     – Héj te lyány! – kiáltotta ismét a törpe, a többiek pedig némán tátogtak a döbbenettõl.
     A pajzs követte a csatabárdot, amely javarészt fából készült, akárcsak a bárd nyele – az õsfenevad tüze pillanatok alatt hamuvá égeti mindkettõt.
     Catti-brie kézbe vette a harci sisakot, és alaposan megvizsgálta. Teljes egészében fémbõl készült, a szarvakat fém tartógyûrûbe ékelték. Az egyik hosszan oldalra meredt, a másikból viszont már csak egy csonk maradt. Két rubinkövet helyeztek el a sisak elején egymás fölé. Catti-brie minden figyelmével a drágakövekre összpontosított, és közben halkan kántált.
     – Készülj fel, méghozzá gyorsan! – mondta a lány a törpének. – A mithrillezésre… kalapács is kell.
     – Lyányom?
     – Hallgass rájuk – folytatta Catti-brie. – Dumathoinra. Õ tudja – Bruenor becsukta a szemét, alámerült gondolatai tengerének mélyére, maga elé képzelte az istenek trónját, és felidézte az emlékeket, az érzéseket, az istenek hangját.
     Õ is kántálni kezdett, fogadott lányához hasonlóan, de amíg Catti-brie énekében Mielikki kellemes dallama keveredett a tûz síkjának idegen hangjaival, addig õ jellegzetes törpe kiejtéssel énekelte a munkások és bányászok õsi dalát, amely egykor ezek közt a falak közt vert visszhangot, egy rég letûnt korban.
     Catti-brie csókot lehelt a két rubinkõre, majd a tûzbe hajította a harci sisakot. Bruenorra nézett, és elkérte tõle a hosszú nyelû fogót. Benyúlt vele a kohó tûzterébe, és kivette belõle a rovátkolt csatabárdot.
     A nyele füstölt ugyan, de csodával határos módon sértetlennek tûnt.
     Catti-brie kézbe vette az izzó fémfejet, és alaposan megvizsgálta, majd letette Bruenor elé, aki ezüstös színû fémforgácsot szórt rá, és kovácskalapáccsal simította rá, miközben végig énekelt.
     Ezt követte a pajzs, melynek farésze sötétebbé vált ugyan, de szintén sértetlen maradt, a fémpántok szintén vörösen izzottak, a habzó söröskorsót ábrázoló díszítés hangsúlyosabbá vált, mint korábban. Catti-brie hosszasan nézegette, majd csilingelõ hangon kacagott, bûbájt olvasott rá, és letette a törpe munkaasztala mellé.
     Bruenor épphogy csak nekilátott a fémpántok megerõsítésének, amikor fogadott lánya kiemelte a harci sisakot a tûzbõl. Az elején lévõ rubinkövek meglepõen fényesen csillogtak, és közelebbrõl megnézve kiderült, hogy apró lángnyelvek fickándoznak bennük. A szarvak sértetlenek maradtak, akárcsak a bõrberakás.
     Catti-brie ezt nem tette le Bruenor munkaasztala mellé. Nem volt rá szükség. Belemártotta a kohó hûtõkádjába, amelybõl forró gõz csapott fel hangos, haragos sistergés kíséretében.
     Miközben Bruenor tovább énekelt és dolgozott, fogadott lánya a fejére helyezte a kihûlt harci sisakot.
     A törpe arca felragyogott, határtalan boldogság járta át a testét, és a magasba emelte a csatabárdját.
     Folytatta az éneket, és mithrillforgácsot szórt szerteszét maga körül.
     A rubinkövek fényesen ragyogtak, és õt szólongatták. Kiejtett egy szót, amit nem értett, Catti-brie viszont annál inkább, és bólintott, amikor a rubinkövek belsejében fellobbant a tûz.
     A csatabárd feje lángba borult.
     De ezek a lángok nem gyengítették, hanem erõsítették a fegyvert, a sok száz csatát megért fegyver új képességgel gyarapodott, megértette a tûz nyelvét.
     Bruenor rászíjazta a pajzsot a másik karjára, és egyetlen gondolattal kioltotta a csatabárd fején táncoló lángnyelveket.
     – Na, most mán indulhatunk, elf – mondta olyan hangon, mintha mély révületbõl tért volna vissza. – Egen, most mán indulhatunk.
     A drow Ámbrára nézett, aki megállás nélkül ingatta a fejét, és lenyûgözve nézte az elõtte lejátszódó jelenetet. Megpaskolta a törpe asszonyság vállát, majd a törött gerincû, halott driderre mutatott, és az elõtte heverõ fegyverre.
     – Nem, kislány – mondta neki Bruenor –, nem most. Nem tudám, hogy mi történt, de ez nem közönséges kovácsmunka volt ám.
     – Ajándék volt – magyarázta Catti-brie –, személyesen neked. A törpe istenektõl, magától Gauntlgrymtõl – elhallgatott, és hosszan, mélyen nézett apja szemébe. – És ez egy kérés is egyben.
     Bruenor bólintott.
     – Egen, és én örömmel teljesítem.
     – Kérés? – kérdezte a barbár és a félszerzet egyszerre.
     – Hosszú út áll elõttünk – felelte Bruenor –, amely most még hosszabbá vált.
     Mindenki szó nélkül követte a törpét, és Drizzt zárta a sort.
     Többször is hátranézett, az õsfenevad terme irányába, Dahlia és Entreri körül jártak a gondolatai. Az elf nõ nyilvánvaló halála szíven ütötte õt – jobban, mint azt valaha gondolta. Tán soha nem szerette õt – legalábbis nem úgy, ahogy Catti-brie-t –, de törõdött vele, méghozzá õszintén, lelkiismeretesen.
     Bízott benne, hogy nyugalomra lelt. Oly sok év elteltével talán végre békére lelt.
     Entreri utolsó szavai ott csengtek a fülében és a szívében. Azt kívánta, hogy az orgyilkos bárcsak velük tartana, és elhagyná ezt a sötét helyet, hogy a saját világában éljen tovább.
     De Drizztet nem hagyta el a hite, bízott ennek az embernek a képességeiben és a találékonyságában, teljesen biztos volt benne, hogy viszontlátja még Artemis Entrerit.
     


    ZÁRSZÓ
     
     Csodás dolgokat láttam – mondta a hang Gromph Baenre fejében, és izgatottság hatotta át azt a hangot, ami óvatosságra intette az õsmágust, sõt talán meg is rémítette kissé, hisz mi olyasmi történhetne, ami miatt egy agyszívó izgalomba jön? Ennek valóban nagy horderejû eseménynek kell lennie.
     Újabb üzenetet kapott, melyben Methil arra kérte, hogy azonnal menjen el hozzá, méghozzá a nagyasszonyanya társaságában. Alapesetben figyelmen kívül hagyta volna az agyszívó kérését, de szokatlan izgatottsága nem hagyta nyugodni.
     Nem sokkal késõbb csatlakoztak az agyszívóhoz az õsfenevad termében.
     – Hol van az elemi vízlényem? – kérdezte az õsmágus meglepetten és feszülten, ugrásra készen. – Hol van az õr?
     – Elpusztították – felelte Methil vizenyõs hangon. A csápjai a boltív és a mögötte lévõ híd irányába tekergõztek, arrafelé terelve õket.
     A nagyasszonyanya is feszültté vált, és miután átkeltek a sûrû gõz- és párafelhõn, vakrémület ült ki az arcára, amikor megpillantotta a megszentségtelenített kápolnát. Az egyik jádepók eltûnt, a másik a kovácsmûhelybe vezetõ folyosó bejáratánál feküdt a hátára fordulva, a hasznavehetetlenségig tönkretéve. A falakat borító sûrû pókhálótakaró szinte teljes egészében leégett, tucatjával hevertek az összetöpörödött pókok a falak tövében a padlón.
     – Mégis mi ez a szentségtörés? – fakadt ki Quenthel nagyasszonyanya, Gromph pedig az agyszívóhoz fordult magyarázatért.
     – Az istenek harca – felelte az õsmágus a következõ pillanatban, a hangja hitetlenségrõl árulkodott. Az oltárra nézett, és a szent kápolna hiányzó oltárdíszét kereste.
     – A darthiir áldozat – mormogta.
     Mindketten a beomlott alagút elõtti törmelékhalomra néztek, miután az agyszívó telepatikus úton megmutatta nekik a két nõ közötti csata utolsó jeleneteit. Methil elindult a kupac felé, és a két drow követte õt. Felemelte a karját, az õsmágus pedig megfogta a kezét, hogy összekapcsolódjanak.
     Gromph bólogatott, miközben az agyszívó némán beszámolt neki az eseményekrõl.
     – Mi az? – kérdezte Quenthel nagyasszonyanya követelõzõ hangon.
     Az õsmágus kinyújtotta a másik kezét.
     – Gyere! – hívta magához a papnõt.
     Quenthel azonban tétovázott, gyanakvón nézett rá, de elsõsorban a fura agyszívó iránt volt bizalmatlan. A fivére azonban nem húzta vissza a kezét, így hát végül megfogta, és azon nyomban különös érzés kerítette hatalmába, mintha könnyebbé, légiessé vált volna.
     – Bármi történjék is, ne eressz el! – figyelmeztette õt az õsmágus komoly hangon, majd követte az agyszívót a törmelékhalomhoz – majd a halom belsejébe.
     Quenthel alig tudta megállni, hogy ne kiáltson fel félelmében, minden porcikája tiltakozott ellene, hogy anyagtalanná váló testével keresztülhaladjon a köveken. Természetesen lidércalakot ölthettek volna a fivérével, és akkor elhaladhattak volna a kövek között, de nem rajtuk keresztül – mintha az õ teste, illetve a körülötte lévõ kövek két különbözõ dimenzióba léptek volna át.
     Érzékelte, ahogy a kövek keresztülhatolnak a testén, és ezt felettébb kellemetlen érzésnek találta.
     Miután elõbukkantak a törmelékhalom túloldalán, nyitott térre jutottak, de olyan sûrû sötétség honolt odabent, hogy még az õ éles drow szemükkel sem láttak semmit. Az õsmágus elmormolt néhány varázsszót, majd legyintett a karjával, halovány vörös fényt teremtve. Felmérte a távolságot az õáltala létrehozott vasfalig, és úgy becsülte, hogy nagyjából az alagút felénél lehetnek.
     – Mi az? – hallotta a nagyasszonyanya kérdõ hangját, és amikor megfordult, azt látta, hogy Methil talált valami érdekeset.
     – A darthiir botja – felelte Gromph, majd elvette a fegyvert az agyszívótól, és odaadta a testvérének.
     Az agyszívó a törmelékhalomra mutatott, majd csápjai mozgatásával odébb gördített néhány kisebb követ. Világos bõrû, karcsú nõi láb bukkant ki alóluk. A darthiir nõ lába.
     – Szóval halott – állapította meg a nagyasszonyanya lemondóan, hisz többtonnányi kõ és szikla zuhant rá.
     A következõ pillanatban az õsmágus halk kacajban tört ki. Érdeklõdve nézték, ahogy az agyszívó ismét majdnem teljesen áttetszõvé válik, megfogja az elf nõ bokáját, aki ettõl szintén ugyanabba a pszionikus állapotba került, mint Methil.
     Az agyszívók fizikailag gyengék, Dahliát mégis játszi könnyedséggel húzta ki a súlyos kövek alól. Az alatt az idõ alatt az elf nõ nem ugyanabban a dimenzióban létezett, mint a kövek.
     Az agyszívó otthagyta az elf nõt a földön fekve, miután újra felöltötték valódi, hús-vér alakjukat. Dahlia nem moccant, és nagyon is halottnak tûnt.
     Methil azonban tudott valamit, amit gyorsan meg is osztott a két drow-val.
     – Különös képességekkel bírnak ezek az elmelények – jegyezte meg az õsmágus. – Sokszor mondok hálát Yvonnel nagyasszonyanyának, amiért elpusztította az Oblodra-házat – tette hozzá.
     – Kinetikus gát? – motyogta maga elé Quenthel a fejét csóválva, noha mit sem értett a pszionikus képességekhez.
     – Gyere, és siess! – szólt rá az õsmágus váratlanul. Megfogta Dahlia kezét, a másikat pedig odanyújtotta Quenthelnek, aki ezúttal habozás nélkül megfogta, viszont viszolyogva összerezzent, amikor a másik kezével össze kellett kapaszkodnia az agyszívóval.
     Nem sokkal késõbb már az oltár elõtt álltak, Dahliával a tetején. A kõben futó vörös erek elevenen lüktettek.
     – Lépj hátrébb! – figyelmeztette Gromph a testvérét. – Amikor felébred, szabadjára kell eresztenie az omláskor felszabadult energiát, amit most még Methil pszionikus védõfala tart kordában.
     – Felébred? – értetlenkedett a nagyasszonyanya. – Szabadon ereszteni?
     Még beszélt, amikor Dahlia szeme kinyílt. A teste hevesen megrándult, a háta ívesen meghajlott, oly durván, hogy felemelkedett a levegõbe. Amikor a teste elvált az oltártól, láthatták, hogy valamiféle fekete energiafalon keresztül összeköttetésben maradt vele. Energiával telített vörös erek lüktettek abban a falban, és futottak bele az oltárba. Az õsfenevad terme ismét megrázkódott, az oltár magába szívta az erõt, és úgy tûnt, hogy erõsebbé válik tõle.
     Dahlia nagyot nyekkenve zuhant vissza az oltár tetejére. Oldalra fordította a fejét, és a három másik alakra nézett, de túlságosan kába volt ahhoz, hogy felfogja, amit lát. Az agyszívó azonnal ott termett mellett, és becsúsztatta a csápjait az orrlyukaiba, majd átfonta az egész fejét, és ismét összekapcsolódott az elméjével.
     Methil telepatikusan továbbította Dahlia gondolatait és a saját meglátásait a két drow-nak.
     – Vissza az elõcsarnokba! – adta utasításba Quenthel nagyasszonyanya, miután sorba rendezte a hallottakat. – Szépen megvárjuk Zeerith nagyasszonyt.
     Mosolygott, miután megtette a kijelentést, az õsmágus pedig csak a fejét csóválta, el sem tudta képzelni, miként folytatódik majd az istennõk küzdelme. Miután visszatértek az elõcsarnokba – Dahlia, aki még mindig összeköttetésben állt az agyszívóval, üres tekintetû zombiként lépdelt mellettük –, az õsmágus dimenziókon kívüli kúriát hozott létre, ahol a Baenre nemesek és meghívott vendégeik nyugalomban és biztonságban pihenhettek. Tökéletes hely arra, hogy kivárják a Xorlarrin-ház érkezését.
     
     -------------------------------------------------
     
     Mindannyian, még a két törpe is, megkönnyebbülten lélegeztek fel, amikor végre kiértek a földaltti járatból a Szirtek friss levegõjére.
     – Nincs messze az út – szólalt meg Bruenor, és keleti irányba mutatott. – Port Llastba megyünk, onnan tovább Hosszúnyeregbe.
     – Pwentért – tette hozzá a félszerzet, a törpe pedig hevesen bólogatott.
     A három kiszabadított ember ujjongott örömében a hír hallatán. Drizzt és Ámbra ekkor a szerzetes felé fordult, aki korábban utalást tett rá, hogy talán nem követi õket tovább a megkezdett úton.
     – Nu, szólj hát nyíltan – noszogatta õt a törpe asszonyság.
     – Ideje hazatérnem – ismerte el. – A testvéreim elé kell állnom, hátha megbocsátanak nekem.
     – Sok éve már, hogy Parbiddal az Árnyzuhatagba mentél – érvelt Ámbra. – Gondolád, hogy emlékeznek még rád?
     – Nem volt az oly rég – mosolygott a szerzetes, a törpe asszonyság pedig harsányan kacagott.
     A drow-ra nézett, és biccentett. Drizzt ismerte Ámbra történetét, híreket szerezni küldték az Árnyzuhatagba az Adbar Citadellából, büntetésképpen, mert… nem illendõen viselkedett. Tudván, hogy Buzogányos Ámbra mindig is az erkölcsös viselkedés szürke határmezsgyéjén egyensúlyozott, nem lepõdött meg, amikor felnyúlt és megveregette barátja vállát, majd kijelentette:
     – Véled tartok.
     Afafrenfere arca azon nyomban felragyogott, ugyanakkor a fejét rázva tiltakozott, mindenáron le akarta beszélni róla a törpe asszonyságot, mondván, hogy ezt nem várhatja el tõle, hosszú az út, és telis-tele van veszedelemmel.
     – Bah, és ugyan ki szólana melletted, ha nem én, ki jobban ismer mindenkinél? – vágott vissza a törpe.
     A szerzetes hosszan méricskélte õt, majd megadóan felnevetett.
     – Nem hiszem, hogy a jelenléted elõbbre viszi az ügyem – harsogta tréfásan –, de örömmel veszem a jelenléted!
     – Szóval akkor a Sárga Rózsa kolostor? – kérdezte a kósza.
     – Igen – felelte a szerzetes. – A távoli Damarában, a Vérkõföldeken.
     E szavak megütötték a félszerzet fülét.
     – Akkor gyertek velünk egy darabig, és forduljatok délnek – javasolta a szerzetesnek. – Haladjatok át Neverwinter városán, és kövessétek a Kalmárok útját egészen a Boareskyr hídig, és út közben folyamatosan érdeklõdjetek Doregardo és a Vigyorgó Pónik felõl. Ha rájuk akadtok, mondjátok el nekik, hogy a barátai vagytok egy bizonyos félszerzetnek, akit Póknak neveznek. Õk majd biztonságban elkísérnek titeket Suzailig, ahonnan már könnyedén eljuthattok Impilturba – határozott bólintással zárta le a mondandóját. Beszéd közben a gondolatai visszakalandoztak a Hullócsillag-tenger távoli partjaihoz, Aglarondba, Donnola Topolinóhoz, a régi életéhez, ahhoz az élethez, melynek emlékei még mindig élénken lüktettek a bensõjében, sajgó szívének ritmusára.
     Amikor elértek a széles fõúthoz, és a szerzetes és a törpe asszonyság délnek fordult, Regis alig tudta megállni, hogy ne iramodjon utánuk.
     Folyamatosan azt hajtogatta magának, hogy neki itt küldetése van, amit teljesítenie kell. Pwentért, akit Wulfgar törött kürtjébe zártak, és Bruenorért, aki vissza akart térni Mithrill Csarnokba.
     Miközben a déli irányba tartó szerzetest és törpét nézte, néma fogadalmat tett, hogy egyszer még visszatér Delthuntle városába, a szeretett Donnolához. Megfordult, és a társaival tartott északi irányba, Port Llastba, hogy onnan továbbvándoroljanak Hosszúnyeregbe.
     
     -------------------------------------------------
     
     Visszaoldalogtak az otthonuknak kikiáltott épületegyüttesbe, és elhûlve nézték a pusztítást és a kápolna megszentségtelenítését. Berellip Xorlarrin alig tudta feldogozni az iszonyatos látványt. A falakat korábban sûrûn borító pókháló leégett vagy lefeslett, a fogoly, Dahlia eltûnt, és az anyjának, Zeerith nagyasszonynak fenntartott lakosztály beomlott, többtonnányi kõtörmelék torlaszolta el. Nem merte arra utasítani az életben maradt goblin rabszolgákat, hogy tisztítsák meg a terepet, mert attól félt, hogy az újabb omláshoz vezetne.
     A kovácsmûhelyben is hasonlóan gyászos látvány fogadta õt, kezdve a terem közepén, kettétört gerinccel a földön heverõ, hatalmas termetû driderrel. Az ember foglyot kiszabadították, és még a halott szerzetest is magukkal vitték. Ráadásul azokat a foglyokat is kiszabadították, akiket menekülés közben nem tudtak magukkal rángatni. Átkozta magát az ostobaságáért, amiért nem küldött le egy orgyilkost azokba a bányaszakaszokba is, fõleg annak tudatában, hogy egy törpe papnõ is volt közöttük.
     A halottak, az a rengeteg halott, akik szerteszét hevertek a kovácsmûhelyben – goblinok, négy drider és több mint egy tucat drow harcos –, mint a Xorlarrin-ház kötelékei alá tartoztak.
     Egyetlen ellenséges holttestet sem látott közöttük.
     Mindent egybevetve az ellenség elment, a hitehagyott Do’Urden elment, az épületegyüttes visszakerült a kezébe, de Zeerith nagyasszony ettõl még nem lesz elégedett.
     A felderítõk jelentései alapján a nagyasszony már csak egy-, legfeljebb kétnapnyi útra járt a Xorlarrin-ház még hátramaradt tagjaival, és meglehetõsen nagy katonai egységet hozott magával Menzoberranzanból, amely majd továbbáll Tsabrak keleti állomáshelyére.
     Az egyetlen jó hír észak felõl érkezett – Ravel, Saribel és Tiago Baenre ugyanis elindultak visszafelé, a felderítõk legalábbis ezt állították. De ettõl sem lehetett felhõtlenül boldog, mert a halkan elsuttogott szóbeszéd szerint rengeteg a halott, sok Xorlarrin drow esett el, és már azt a pletykát is hallotta, mely szerint Jearth fegyvermester nincs a hazatérõk között.
     Ez már túl sok volt Berellipnek, visszavonult a lakosztályába, levetette magát hatalmas, puha párnáira, és próbált pihenni. A hátán feküdt és ágya baldachinjának bonyolult és kifinomult, pókhálószerû mintázatát nézte, amirõl ismét a kápolna jutott az eszébe, és a gondolatai oda kalandoztak. Mit kellene tennie, hogy elfogadható látványt nyújtson Zeerith nagyasszony számára? Mit kellene tennie, hogy csillapítsa valamelyest a tomboló dühöt, ami minden bizonnyal õrá irányul majd?
     Nem, nem õrá, mert Ravelt fogja hibáztatni ezért az egészért. Tudta, hogy veszélyes játszmába kezd, mert egy efféle vádaskodás során Tiago Baenre felelõssége is felmerülhet, márpedig sosem okos dolog rosszat szólni egy Baenre nemesrõl.
     Leleplezi és bemártja Ravelt, amiért kémkedett az õsmágus után – igen! Ennek a katasztrófának a terhét neki kell viselnie. Ravel talált rá a hitehagyott csavargóra, õ legalábbis ezt hitte, és õ vezényelte ki a katonákat Q’Xorlarrinból, védtelenül hagyva a várost, kiszolgáltatva az ellenségnek, figyelmen kívül hagyva az õ tiltakozását.
     Elégedetten bólogatott a párnák közt, midõn a terve alakot öltött az elméjében. Ügyelnie kell majd rá, hogy Tiagót felmentse a vádak alól – ha ügyesen és körültekintõen jár el, akkor a maga oldalára állíthatja az ifjú Baenre nemest, aki szintén elõszeretettel hárítja el magáról a felelõsséget.
     Mindenki mást hibáztat majd maga helyett, hogy mentse az irháját. A drow-k már csak ilyenek.
     Azzal is tisztában volt, hogy nem csupán az anyja elõtt kell eljátszania a színjátékot, hanem az õsmágus elõtt is. A vén drow igen élénken érdeklõdött Dahlia iránt, aki most eltûnt.
     Maga elé képzelte a pókhálóba bugyolált darthiirt, elképzelte, hogy ott van kifeszítve ágya baldachinjának pókfonalai alatt. Talán helyettesíthetné õt valamelyik fogollyal, azok közül, akiket visszahoztak magukkal. Az õsmágus végzett már vajon Dahliával? És a többiek? Mert ha igen, akkor más fogoly is megteszi, mert hiszen ki tudná az igazságot az új áldozati alannyal kapcsolatban?
     A kép, amely kirajzolódott elõtte élesebbé vált, és mintha közelebb is került volna hozzá. Sûrûn pislogott, és végre felfogta, hogy amit lát, az nem csupán kép, amit az elméje vetített ki elé, hanem valóságos személy. Elõször azt hitte, hogy Dahlia az, hogy Lolth egyik szolgája valahogy mégis megmentette õt, és ide helyezte, hogy azonnal rátaláljon, ha visszatér a lakosztályába.
     De nem Dahlia volt az. Az a különös alak átszakította a baldachint, és rázuhant a mellkasára. Felismerte a férfit, az embert, akit nagyon is jól ismert.
     Igen, Artemis Entreri gondoskodott róla, hogy tisztán kivehetõk legyenek a vonásai. Mélyen a papnõ szemébe nézett, és közben ügyesen odébb pöckölte a korbácsot a lábával, mielõtt még Berellip felébreszthette volna a kígyókat. Gondoskodott róla, hogy ez a drow boszorkány ezt a rideg szempárt lássa utoljára az életben, mielõtt elmetszette a torkát a remek drow pengével, fültõl fülig.
     Az orgyilkos legördült a puha párnákról, és talpra szökkent.
     – Ezt Dahliáért! – suttogta.
     Beletörölte a véres pengét a párnákba, majd letépte a halott papnõ köpenyét. Örömmel tapasztalta, hogy a testére aggatott ékszerek kész vagyont érnek.
     Most már odébbállhatott.
     
     -------------------------------------------------
     
     Tsabrak Xorlarrin végre eljutott a földaltti  barlang szájához, és a magasan fekvõ üreg elõtti kiszögellésrõl jól rálátása nyílt az Ezüstgyepûkre, Sokvesszõs Obould király birodalmára. Erõsen hunyorgott, az égbolton látható tüzes gömb, a pokoli nap, bántotta a szemét.
     – Miért bajlódunk azzal, hogy háborút indítsunk ez ellen a sivár vidék ellen? – kérdezte Andzrel Baenre, aki csatlakozott a varázslóhoz.
     – Ha csak errõl lenne szó, egyetértenék veled – felelte a másik férfi, és halkan, sokat sejtetõen kuncogott.
     – Állítsd fel az õrséget! – utasította a Baenre-ház fegyvermesterét. – Meg kell védeni ezt a helyet, engem mindenáron meg kell védenetek!
     Andzrel morcosan vonta össze a szemöldökét, nem volt ínyére, hogy egy közönséges Xorlarrin férfi ilyen hangot üssön meg vele szemben. Egy röpke pillanat erejéig eljátszott a gondolattal, hogy kardot ránt.
     Ekkor azonban felettébb ismerõs, parancsoló hang érkezett a háta mögül.
     – Eredj! – szólt rá Gromph, Andzrel pedig azonnal megpördült. Az õsmágus Tos’un és a férfi féldarthiir lánya társaságában érkezett.
     A fegyvermester fejet hajtott, és a dolgára sietett.
     – Azt hittem megfogadtad, hogy nem veszel részt ebben – jegyezte meg vakmerõen Tsabrak.
     Az õsmágus unottan vállat vont, mintha ennek az egész küldetésnek nem lenne különösebben nagy jelentõsége, és ha belegondolt, hogy micsoda kincsre leltek Q’Xorlarrinban, az õsfenevad verménél, nem is volt.
     Visszahúzódott az árnyékok sûrûjébe, az apával és félvér lányával együtt, és onnan nézték a szertartást. Tsabrak belekezdett a végtelenül hosszú kántálásba. A pillanatok órákká, az órák egy teljes nappá nyúltak, és a varázsló még mindig kántált.
     Tsabrak meg sem moccant, mintha a lába gyökeret eresztett volna a kemény sziklába, csak a szája mozgott. Mindkét karját felemelte és elõrenyújtotta, felfelé mutatott velük az égboltra.
     A nap felkelt keleten, és még mindig kántált, szép lassan elérte a zenitet, és Tsabrak csak ekkor kapta meg a választ a hívó szóra.
     Fekete kacsok nyúltak ki a talajból, körbefonták az alakját, sõt behatoltak a testébe, és felkúsztak egészen az ujjai hegyéig, ahonnan kilökõdtek az égbolt felé.
     Ez így folytatódott órákon keresztül, a nappali fényt szürke gomolyag homályosította el, kitakarva a napot, mire elérte a horizontot.
     Tsabrak egész éjjel kántált, Mélysötét csápjai felszínre törtek, és amikor reggel felkelt a nap, szánalmas kis pöttynek látszódott az égen, és alig világította meg a vidéket. A felszíni népek, orkok és elfek, törpék és emberek mind behúzódtak az otthonaikba, bedeszkázták az ajtókat és ablakokat, mert iszonyatos viharra számítottak.
     De nem csapott le rájuk vihar, mert ezek nem viharfelhõk voltak.
     Tsabrak napközben is kántált, Gromph pedig üzenetet kapott Methiltõl, hogy Zeerith nagyasszony megérkezett Q’Xorlarrinba.
     Az õsmágus úgy döntött, hogy eleget látott, és ami azt illeti, csekélynek és jelentéktelennek érezte magát attól, amit itt tapasztalt. Természetesen nem Tsabrak ereje és hatalma miatt, hisz õ csak egy közvetítõ, aki tán túl sem éli a varázslást. A Pókkirálynõ elõtt kellett fejet hajtania, aki behatolt a misztika birodalmába, hogy megpróbálja megszerezni a legfõbb hatalmat.
     Azzal, hogy megfosztotta az Ezüstgyepûk néven ismert vidéket a napfénytõl, elõkészítette a tökéletes csatateret drow alattvalói számára.
     Ebben rejlik a Sötétedés igazi ereje, értette meg végre Gromph, ahogy idõvel az egész világ is megérti majd, és az egész világ rettegni fog.
     
     -------------------------------------------------
     
     Zeerith nagyasszony pocsék hangulatban volt. A fegyvermesterét megölték a fagyos északon. Legidõsebb lányát, háza és virágzó új városának elsõ papnõjét a saját ágyában gyilkolták meg.
     Az idevezényelt driderek több mint felét megölték, és háza negyven tagja veszett oda a harcokban, köztük varázslók és papnõk egyaránt.
     No persze sok törpe foglyot ejtettek, de azok aligha kárpótolják õt a veszteségekért.
     Na és a kápolna!
     Indulás elõtt azt mondták neki, hogy a kápolna lesz az új város fényesen csillogó ékköve, a nyugalom és az isteni hatalom zuga, amely kiszolgálja majd a mesterembereket és Lolth úrnõ is örömét leli benne.
     Most azonban csak cafatokban lógó pókhálókat, kõtörmeléket, és egy beomlott járatot látott. Ráadásul hívatlan vendégek vártak rá odabent.
     Quenthel nagyasszonyanya és Gromph az oltár mellett ácsorogtak, és a látványuk nem sokat javított az amúgy is gyászos hangulatán. Nyilvánvalóan azért jöttek ide, hogy ítélkezzenek felette, és a szemére hányják, hogy a gyermekei csalódást okoztak a Pókkirálynõnek.
     Lehetséges, hogy azért jöttek, hogy Q’Xorlarrint is beleszõjék a Baenre-ház egyre terebélyesedõ pókhálójába, morfondírozott.
     Egy harmadik személy is volt velük, egy kecses, törékeny nõ, aki egészen káprázatos, pókszerû ruhát viselt, és az oltár tetején állt. Háttal állt neki, és akkor sem fordult meg, amikor elindult felé. Fekete haja a vállára omlott, melybe a trón erezetéhez hasonló vörös tincsek keveredtek.
     Amikor már egészen közel ért az oltárhoz, a nõ, az elf nõ megfordult, és letekintett rá a magasból.
     – Darthiir! – kiáltott fel Zeerith nagyasszony hitetlenkedve.
     – Felismered õt, Zeerith nagyasszony? – kérdezte a nagyasszonyanya. – Feltételezem, hogy sokszor hallottad már a Dahlia nevet.
     – De fenn a szent oltáron, nagyasszonyanya? – kérdezte Zeerith. – Feláldozzuk tán a nyomorúságos teremtményt? Hadd fogjam én a tõrt!
     – Beszélj tisztelettel nagyasszonytársaddal, Zeerith Q’Xorlarrin nagyasszony – fedte meg õt a nagyasszonyanya, és amikor végre leülepedtek a szavai, egy értetlenül, már-már bambán maga elé meredõ nagyasszonyt látott maga elõtt.
     Az õsmágus kacagott, ami még tovább növelte a feszültséget az amúgy is zavart nagyasszonyban, aki komoly lelki tusát vívott.
     Quenthel nagyasszonyanya az õsmágus felé fordult, és intett neki, hogy magyarázza el a helyzetet, és mutassa be a szent oltárkövön álló nõt.
     Gromph elõrébb lépett, tiszteletteljesen meghajolt Zeerith nagyasszony elõtt, majd kinyújtotta a karját, és Dahliára mutatott.
     – Hadd mutassam be Do’Urden nagyasszonyt – zengte az õsmágus –, a Daermon N’a’shezbaernon, Menzoberranzan nyolcadik házából.
     
